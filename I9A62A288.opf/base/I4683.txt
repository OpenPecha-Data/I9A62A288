༈ འཇིགས་མེད་རྒྱལ་བའི་མྱུ་གུའི་རྣམ་ཐར།

༄༅། ། འགྲོ་མགོན་བླ་མ་རྗེའི་གསང་གསུམ་རྣམ་ཐར་རྒྱ་མཚོ་ལས། ཐུན་མོང་ཕྱིའི་མངོན་
རྟོགས་རྒྱལ་སྲས་ལམ་བཟང་བཞུགས་སོ། ། ། 

༄༅།    །གང་ཞིག་སྐྱེ་ནས་སྐྱེ་བའི་ཕྲེང་བར་ལེགས་བྱས་ཀྱི། ། ཚོགས་གཉིས་འཐུས་ཀའི་དཔལ་མོ་ཀུན་ནས་
དགའ་བའི་དཔྱིད། ། བསམ་ཡས་སྙིགས་མའི་འགྲོ་ལ་ཕན་བདེའི་ཉིན་བྱེད་དུ། ཅི་ཡང་འཆར་བ་དཔལ་ལྡན་བླ་མ་རྒྱལ་གྱུར་ཅིག 
 ༡  །བསྐལ་མང་ཐུགས་བསྐྱེད་སྨོན་པའི་རི་མོ་འདབ་སྟོང་སྦུབས་སུ་གཅིག་ཏུ་འཁྱིལ། ། གྲུབ་པའི་ལང་ཚོ་ཅིར་ཡང་ཉམས་མེད་
རྒྱལ་ཀུན་འདུས་པའི་ཞལ་སྐྱིན་ཅན། ། ངོ་མཚར་འཕོ་ཆེན་འཇའ་ལུས་རྡོ་རྗེའི་རྒྱལ་ཐབས་སྦྱིན་པའི་ཆོ་ག་མཁན། ། རྒྱལ་བ་ཀུན་ལས་

༄༅།   །ཐུགས་རྗེརྨད་བྱུང་ཐོད་ཕྲེང་རྩལ་གྱིས་དགེ་ལེགས་སྩོལ།   ༢  སཱ་ལས་མཚན་པའི་བོད་ཀྱི་ལྗོངས་
འདིར་མཚོ་སྐྱེས་བསྟན་པ་ཉིན་མོར་བྱེད་པའི་དཔལ་འཛིན་ཞིང་། ། རྨད་བྱུང་ཤེས་རབ་རྣམ་པ་གསུམ་གྱི་འོད་ཕྲེང་མཛེས་པས་མུན་
པའི་བརྟུལ་ཞུགས་འཆང་རྣམས་ཀྱང་། ། སྣང་བ་དམ་པའི་གོ་འཕང་ལ་སྦྱོར་ཀུན་མཁྱེན་རྣམ་གཉིས་རོང་ཟོམ་རྗེ་དང་མངའ་རིས་པ། ། 
ཤེས་རབ་འོད་སོགས་ཟབ་དོན་སྙིང་པོའི་ཤིང་རྟ་རྣམས་ནས་བསམ་ཀུན་འགྲུབ་པའི་མེ་ཏོག་སྩོལ། ༣  ཁྱད་པར་སྲིད་ལས་འགྲོ་བ་

འདོན་པའི་ཕྱག། རིང་པོར་རྐྱོང་བའི་སྙིང་སྟོབསརྨ་མེད་པ། ། སྨོན་འཇུག་སེམས་ཀྱིས་ཡང་ཡང་བཀྲུས་པའི་བཞིན། ། སྟོན་མཛད་
བླ་མ་འཇིགས་མེད་མྱུ་གུར་འདུད།  ༤ གང་གིས་འགྲོ་བློའི་མོས་པ་དང་འཚམས་པའི། ། གསང་ཆེན་ལམ་གྱི་སྒོ་འཕར་བསམ་
ཡས་ཀུན། ། ཇི་བཞིན་ཕྱེས་ནས་སྨིན་གྲོལ་དགའ་སྟོན་ལ། ། འགྲོ་འདིས་འཛད་མེད་ལོངས་སུ་སྤྱོད་པར་བྱས།  ༥  དེ་ལྟའི་བཀའ་
དྲིན་ཕ་མཐའ་མི་ཐུག་པ། ། གཞལ་ཕྱིར་ཞིང་རྡུལ་ལུས་ཀྱིས་བྱང་ཆུབ་བར། ། རྣམ་མང་ལེགས་བྱས་དུ་མས་མཆོད་བྱས་ཀྱང་། 

༄༅།    །གཞལ་བར་དཀའ་བ་ཉིད་དུ་ད་གཟོད་རིག   ༦  །གདོང་བཞི་པད་དཀར་མིག་དང་ལེགས་བྲིས་གཙོ། ། 
དཔལ་མགྲིན་གདྒྰ་སྐྱེས་སོགས་ཆེན་པོས་ཀྱང་། ། གང་ཞབས་བྱིན་རླབས་མཚན་མས་སྤ་བའི་རྡུལ། ། དོཀེར་མཛེས་པའི་རྒྱན་དུ་
ཐོབ་དཀའ་ཉིད།  ༧  ཨེ་མ་རྙིང་བསྟན་པད་མོའི་དཔལ། ། སྙིགས་མའི་མཐར་ཡང་མི་ཉམས་ཤིང་། ། བསྡུ་དངོས་བཞི་ཡི་དྲི་
བསུང་གིས། ། སྐལ་ལྡན་བུང་བ་སྡུད་ལ་ལྟོས། ༨  དགེ་བཅུའི་ལང་ཚོ་དར་དྲགས་པ། ། མངོན་པར་དགོད་པའི་འཛུམ་དཀར་

གྱིས༑    ལུས་མེད་སྙེམས་པའི་ཏོག་ལ་ནི། ། གཟི་བརྗིད་ཉམས་པའི་གོ་འཕང་བྱིན། ༩ སྐལ་བའི་བྱེ་བྲག་ཆུ་མཚོ་ལ། ། གྲངས་བཞིན་འཆར་བའི་ཟླ་རིས་ལྟར། ། ཐུབ་པ་
ཆེན་པོའི་གཞུང་ལམ་གང་། ། རྗེ་འདིས་ཡོངས་ལ་སྨན་པར་བྱས། ༡༠ རྫོགས་ལྡན་གསར་པའི་གངྒའི་རྒྱུན། ། ལམ་གསུམ་ཉིད་དུ་འོང་བ་ན། ། སྙིགས་མ་དུག་ཅན་ལས་
སྐྱེས་པའི། ། ཉེས་པ་དེ་རིང་གང་དུ་སོང་། ༡༡ ཕྲོགས་པར་བྱས་སོ་ལྔ་བདོའི་མུན། མཚན་མོར་གྱུར་ལ་ག་བུར་དབང་། ། རྩོད་པའི་མཐར་ཡང་མཆོད་སྡོང་ཆེ། ། སྔན་
མེད་པ་འཁྲུངས་འདིས་སོ།  ༡༢ དེ་ལྟའི་འགྲོ་མགོན་བླ་མ་རྗེའི། གསང་གསུམ་རྣམ་ཐར་རྒྱ་མཚོ་ལས། ། ཐུན་མོང་ཕྱི་ཡི་མངོན་རྟོགས་གཏམ། ། ཀུ་ཤའི་རྩེར་ཆགས་ཟིལ་
པ་ཙམ།      ༡༣  དད་ལྡན་སྨིན་སློབ་མང་པོ་ཡིས། ། ཡང་ཡང་བསྐལ་ངོར་གནང་བ་རྣམས། ། སྒྲོ་བཏགས་ལྷད་དང་མ་འདྲེས་པའི། ། རྒྱལ་སྲས་ལམ་བཟང་འདིར་གསལ་བྱ།  
༡༤ ཞེས་སྡེབ་ལེགས་ཚིག་གི་ཕྲེང་བའི་ཤིས་བརྗོད་ཀུ་མུ་དའི་ཆར་གྱིས་ཕྱོགས་ཀུན་ཁྱབ་པར་བཀྲམ་ཞིང་། དམ་པའི་ཡུལ་ལ་བསྔགས་བརྗོད་དབྱངས་ཅན་རྒྱུད་མངས་

༄༅།    །ལས་དྲངས་པའི་བསྟོད་པ་དང་རྩོམ་པར་དམ་འཆའ་བའི་ལམ་ཡངས་ལེགས་པར་ཕྱེས་ཏེ་བརྗོད་དོན་གྱི་སྙིང་པོ་གླེང་བར་བྱ་བ་ནི། དེ་ཡང་འདོད་
ཁམས་འཛིན་མའི་ལྗོངས་འདིར། དང་པོ་ཉེས་པ་བརྒྱ་ཕྲག་གི་འབྱུང་ཁུངས་ཕ་ཡུལ་གྱི་ཁྲི་མུན་ལས་རིང་དུ་བཤོལ་ཏེ་གཞོན་ནུ་ནོར་བཟང་གི་ངང་ཚུལ་ཇི་བཞིན་འདྲིས་མེད་ཀྱི་
ཡུལ་དུ་མཚན་ལྡན་གྱི་བླ་མ་བཙལ། བར་དུ་བཤེས་གཉེན་དམ་པ་མང་པོས་རྗེས་སུ་བཟུང་ཞིང་ཞལ་ནས་བྱུང་བའི་བདུད་རྩི་དབེན་གནས་ཁྱད་འཕགས་མང་པོར་དཀའ་ཐུབ་དང་
ལེན་གྱིས་བསྒྲུབ་པས་ཉམས་སུ་བསྟར་ནས་ཉེས་བརྒྱའི་ཉོན་མོངས་པའི་འཆིང་བ་ལས་གྲོལ་ཏེ་ཉམས་རྟོགས་ཀྱི་མྱུ་གུ་འཁྲུངས། ཐ་མ་ལེགས་སྨོན་དུས་སུ་སྨིན་ཚེ་བྱང་ཆུབ་ཀྱི་
སེམས་རིན་པོ་ཆེ་རྣམ་པ་གཉིས་ཀྱི་ཐུགས་བསྐྱེད་རྨད་དུ་བྱུང་བའི་མཐུ་ལས་སྡིག་པས་བཀབ་པའི་སྐྱེ་བོ་བློ་གྲོས་ཕྱིན་ཅི་ལོག་ཏུ་ཤར་བ་དག་གི་རྣ་བར་ཡང་གསུང་སྒྲོས་ལྷུང་བ་
ཙམ་གྱིས་སྣང་བ་འགྱུར་ནས་དད་པའི་སྤུ་ལོང་གཡོ་ཞིང་མཆི་མ་འཁྲུགས་བཞིན་པའི་ངང་ནས་བྱང་ཆུབ་ཀྱི་ས་བོན་བསྐྲུན་ཏེ། ངན་སོང་གསུམ་གྱི་སྡུག་བསྔལ་མཐའ་དག་ལས་

སྐྱོབ་ནུས་ཤིང་།       མདོར་ན་སྙིགས་མའི་དུས་འདིར་རྒྱལ་བ་རང་ཉིད་སླར་ཡང་བྱོན་པ་བཞིན་དུ་འདྲེན་པ་གཞན་ལས་ཐུགས་རྗེ་བླ་ལྷག་ཏུ་ཆེ་བར་མཐོང་ཆོས་སུ་གྱུར་པས་གྲུབ་
མཐའ་སོ་སོའི་གང་ཟག་ཐམས་ཅད་ཀྱི་རྩོད་པ་དང་བྲལ་ཞིང་ཀུན་གྱི་ནང་ནས་རྒྱལ་མཚན་གྱི་ཏོག་ལྟར་མཐོ་བ། དོན་གྱི་སླད་དུ་མཚན་ནས་སྨོས་ན་ཆོས་རྗེ་བྱ་བཏང་བ་ཆེན་པོ་པདྨ་
ཀུན་བཟང་ངམ་མཚན་གཞན་ཀུན་སྤངས་འཇིགས་མེད་རྒྱལ་བའི་མྱུ་གུ་དཔལ་བཟང་པོ་ཞེས་མཚན་སྙན་གྱི་གྲགས་པ་སྲིད་པའི་ཁོངས་སུ་ལྡིར་བའི་དམ་པ་དེ་ཉིད་ལ་ངོས་ཅག་
སློབ་མ་རྣམསནས་རྗེས་འཇུག་གདུལ་བྱའི་དད་རྟེན་ཉིད་ཀྱི་ཞལ་ཚབ་ལྟ་བུའི་རྣམ་པར་ཐར་པ་ཞིག་གསུང་དགོས་ཞེས་བགྲང་བྱ་མང་པོའི་ཁོངས་སུ་ཡང་ཡང་ཞུས་པར་བརྟེན་ཉིན་
མོར་བྱེད་པའི་གྲངས་འཛིན་གྱི་རྩ་ལྟུང་ལ་ཐོ་མི་འཕོག་པའི་ཆེད་དུ་ཆོས་རྗེ་བླ་མ་ཆེན་པོའི་དཔལ་གྱི་མགུར་ལས་འདི་སྐད་གནང་བ་རྗེས་སུ་ཐོས་ཏེ། དེ་ཡང་ཁོ་བོ་ཅག་མིའི་སྲིད་
པ་བཟུང་བའི་ཡུལནི། སྤྱིར་འཕགས་མཆོག་ཕྱག་ན་པདྨོའི་འབུམ་ཕྲག་ཟླ་བའི་འོད་ལས་ཆེས་ཆེར་དཀར་བའི་ཐུགས་རྗེའི་འཇུག་ཡུལ་གངས་ལྡན་གྱི་ཕྲེང་བ་ཚར་དུ་དངར་བའི་

༄༅།   །མུ་ཁྱུད་ཀྱི་རྭ་བས་ཡོངས་སུ་བསྐོར་བའི་སཱ་ལའི་ནགས་ཚལ་སྟུག་པོས་རྣམ་པར་དཀྲིགས་པའི་བསིལ་ལྡན་གྱི་ལྗོངས་སམ།    །ལྷ་མོ་དྲི་མ་མེད་
པའི་འོད་ལུང་བསྟན་པའི་མདོ་ལས།  གདོང་དམར་ཅན་གྱི་ཡུལ་དུ་གསུངས་པ་འདི་ཉིད་ལ་བྱེ་བྲག་བོད་དང་བོད་ཆེན་པོ་གཉིས་སུ་གྲགས་པ་ལས། བོད་ཆེན་པོའི་ལྗོངས་འདི་
ནི་བོད་སྤྱིའི་འདྲ་དཔེར། སྟོད་མངའ་རིས་སྐོར་གསུམ་རྫིང་བུ་ལྟ་བུ་དང་། བར་དབུ་གཙང་རུ་བཞི་ཡུར་བ་ལྟ་བུ་དང་། སྨད་མདོ་ཁམས་སྒང་དྲུག་ཞིང་ས་ལྟ་བུའི་ཚུལ་དུ་
བཤད་པའི་ཕྱི་མ་ཡིན་ཞིང་། དེ་ལས་མདོ་ཁམས་སྨད་དུ་གཏོགས་པའི་སའི་ཆ་འབྲོག་དགེ་རྩེའི་ཡུལ་ཞེས་བྱ་བ་འདིནི་སྒང་དྲུག་ལས་རྨ་ཟླ་ཟལ་མོ་སྒང་ཞེས་རྨ་དང་ལྷོ་ཟླའི་ཆུ་
ཀླུང་ཆེན་པོ་གཉིས་ཀྱི་བར་དུ་ཆུད་པའི་ནང་གསེས་འོམ་བུ་གོང་མར་གྲགས་པའི་གཡས་ཞོལ་ཆུ་བཟང་ལུང་པར། རིགས་བརྒྱུད་ནི་བོད་ཆེན་པོའི་ལྗོངས་འདིར་སྦྲ་འགྲུ་ལྡོང་སྒ་
སྟེ་རུས་ཆེན་བཞི་དང་སྒོ་ལྷ་སྡེ་དཀར་པོའི་རིགས་ཏེ་མི་རིགས་ལྔ་བྱུང་བར་གྲགས་པའི་ནང་ཚན་ལྡོང་ལས་མཆེད་ཅིང་གོ་ས་མཐོ་དམན་གྱི་མཐའ་གཉིས་སུ་མ་ལྷུང་བའི་མི་ཁྱིམ་

ཕལ་པ་ལོངས་སྤྱོད་ཕུན་སུམ་ཚོགས་པ་མང་དགེ་ཨོ་རྒྱན་བཀྲ་ཤིས་དང་།  ཚོ་ནི་ཞང་པོའི་ཁུངས་ཏེ། མདོ་ཁམས་བསྟན་པའི་བདག་པོ་རྒྱལ་བ་ཀཿཐོག་པའི་སློབ་བརྒྱུད་ཟབ་
མོ་གཏེར་གྱིས་འཁོར་ལོས་བསྒྲར་བ་རིག་འཛིན་ཀློང་གསལ་སྙིང་པོའི་ཆོས་བདག་ཏུ་ལུང་གིས་ཟིན་པ་གྲོས་བླ་པདྨ་རྡོ་རྗེ་ཞེས་རང་བཞིན་རྫོགས་པ་ཆེན་པོའི་གནས་ལུགས་མངོན་
གྱུར་གྱི་རྣལ་འབྱོར་པ་དེ་ཉིད་ཀྱི་རིགས་དབོན་བླ་མ་ཨོ་རྒྱན་བསྟན་སྲུང་ཞེས་ལྐོག་གྱུར་སྒྲིབ་མེད་དུ་གཟིགས་པའི་སྐྱེས་ཆེན་དམ་པ་དེ་ཉིད་ཀྱི་སྣག་དབོན་དུ་གྱུར་པ་ཨ་བོས་རྒྱ་
གར་ཞེས་པའི་སྲིང་མོ་བཀྲ་ཤིས་སྐྱིད་ཅེས་པ་དད་བརྩོན་ཤེས་རབ་སྙིང་རྗེར་ལྡན་ཞིང་དཀོན་མཆོག་གསུམ་བླ་མར་བྱེད་པ་ཞིག་སྟེ་ཕ་མ་དེ་གཉིས་ཀྱི་བུར་ས་སྐྱོང་ཞེས་པ་ཤིང་མོ་
བྱའི་ལོ་སྐྱེ་བའི་མྱུ་གུ་ངོམས་པ་ལགས་སོ། ། དེ་ཡང་ཁོང་བཟའ་མི་གཉིས་ལ་བུ་ཚ་མིང་སྲིང་དགུ་ཙམ་སྐྱེས་པའི་བུ་ཆེ་བ་ང་རང་གི་ཕུ་བོ་ཚེ་རིང་རྒྱལ་ཞེས་དགྲ་འདུལ་གཉེན་
སྐོང་སོགས་འཇིག་རྟེན་མི་ཆོས་ཀྱི་བྱ་བ་གང་ལ་ཡང་བོག་ཐོན་པ་དེ་དང༌། དེ་རྟིང་ཁོ་བོ། དེ་རྗེས་ནུ་བོ་ཆུང་ངུ་གཉིས་ལོ་ཉི་ཤུ་རེ་ཁ་མ་ལོངས་ཙམ་ནས་དུས་ཆོས་སུ་གྱུར། 

༄༅། །   དེ་ཡང་ཁོ་བོས་སྐྱེ་བ་གཞན་དང་གཞན་དུ་མཆོག་གསུམ་རིན་པོ་ཆེ་ལ་བླ་མར་བྱས་པའི་མངོན་རྟོགས་ལེགས་སྨོན་གྱི་མཚམས་སྦྱོར་འགའ་ཙམ་
མཆིས་པ་འདྲ་སྟེ། འདི་ལྟར་འཁོར་བའི་གནས་རིས་སུ་སྟོབས་དང་འབྱོར་བ་ཤིན་ཏུ་དར་དྲགས་པའི་གནས་རྣམས་སུ་སྲིད་པ་ཉིང་མཚམས་སྦྱར་ན་འཇིག་རྟེན་གྱི་ཕུན་ཚོགས་ལ་
མཐའ་གཅིག་ཏུ་ཞེན་པ་ཁོ་ནའི་རྒྱུས་སྲོག་གཅོད་པ་དང་འབངས་མནར་བ་སོགས་ལའང་ཅིའང་མི་སེམས་པར་སྐྱེ་བ་ཕྱི་མར་ངན་འགྲོ་རླབས་ཆེན་སྒྲུབ་པའི་རྒྱུར་འདུག་པ་མཐོང་
ཆོས་སུ་གྱུར་མོད། ཤིན་ཏུ་དམན་ཞིང་ཉམ་ཐག་པའི་དབུལ་ཕོངས་བཀྲེན་པར་གྱུར་ན་ནི་དམ་པའི་ཆོས་དང་མཇལ་བའི་རྟེན་འབྲེལ་ཙམ་ཡང་ཚོགས་དཀའ་བར་རིག་པས་ཀྱང་
གྲུབ་ལ། དེའི་ཕྱིར་གོང་དུ་སྨོས་པ་བཞིན་འབྱོར་རྒུད་གཉིས་ཀའི་མཐར་མ་ལྷུང་ཞིང་ལམ་བདེན་དང་མཇལ་བ་ལ་བར་ཆད་ཀྱི་སྒོ་མེད་པའི་ཁྱིམ་དུ་སྐྱེས་ཤིང་། ངོས་ཅག་ཀྱང་
བྱིས་པ་མནོ་ཤེས་པ་ཙམ་ནས་བཟུང་སྲིད་པའི་བདེ་འབྱོར་ལ་སྙིང་པོ་མེད་པར་ཡིད་ཆེས་གཏིང་ནས་རྙེད་ཅིང་ཁྱད་པར་ཁྱིམ་གྱི་ཉེས་དམིགས་ལ་སྐྱོ་ཤས་རྒྱུན་ཆགས་སུ་ཡོད་པའི་

ཁརནམ་ཟླ་སོས་ཀའི་དུས་སུ་ཆར་སྤྲིན་ནག་པོ་ལང་ལོང་དུ་གཡོ་ཞིང་འབྲུག་སྒྲ་དལ་བུར་སྒྲོག་པ་འགས་རྐྱེན་བྱས། རི་མགོ་མཐོ་ས་དང་དབེན་པ་འབའ་ཞིག་ཡིད་ལ་དྲན་ནས་
སྡོད་མི་ཚུགས་པ་ལྟ་བུ་དང་། དཀོན་མཆོག་ལ་དད་གུས་བླ་ལྷག་ཏུ་སྐྱེས་ཤིང་རབ་ཏུ་འབྱུང་འདོད་ཁོ་ནའི་བསམ་པ་ནར་མར་ཡོད་པ་གཞིར་བཅས་ཀྱང་། མ་རྒན་མོ་མ་
གཏོགས་ཕུ་བོ་སོགས་ཉེ་དུ་གཞན་མ་རྣམས་ཚེ་འདིའི་སྣང་ཤས་ཁོ་ན་ལ་གཙོ་བོར་བྱེད་པ་འཁོར་བ་པའི་མཚན་ཉིད་ཡིན་གཤིས་ང་རང་ལ་ཁྱིམ་སོ་འཛིན་དགོས་ཟེར་བ་ལས་ཆོས་
ལམ་དུ་འཛུད་འདོད་ཀྱི་བློ་གཏན་ནས་མི་སྣང་ཡང་། མརྒན་མོ་ཆོས་དད་ཆེ་བས་མཐུན་རྐྱེན་གང་དྲག་བྱས་པ་དང་། ང་རང་སྔོན་བསགས་ཅུང་ཟད་དཀར་བའི་མཐུས་ངེད་མ་
བུ་གཉིས་ནས་ཐབས་མཁས་བཅས། བར་གཅོད་གཞན་དབང་དུ་མ་སོང་བར་ང་རང་ལོ་གྲངས་བཅུ་གཉིས་ཙམ་ལོན་ཚེ་སྟོང་སྐོར་ནས་འོང་བའི་ཨ་མཆོད་ཅིག་ལས་ཀློག་སྐོར་
སྦྱང་སྐོར་གུར་དྲག་ཡེ་ཤེས་རབ་འབར་དང་ཀར་གླིང་ཞི་ཁྲོ་གཉིས་ཡིག་ངོ་ཆོད་ཙམ་སློབ་ཁུལ་བྱས། དེ་ནས་རང་ལོ་བཅུ་བཞི་པར་ལྷ་སར་ཐེག་སྟེ་ལྷ་ལྡན་སྤྲུལ་པའི་གཙུག་སྤུ

༄༅། །ལག་ཁང་གཙོས་བསམ་ཡས་སོགས་བླ་མ་ལྷ་རྟེན་ཐམས་ཅད་མཇལ་ཕྱག་ལེགས་རབ་བྱས་ནས་ཉེ་ཞོ་མེད་པར་རང་གནས་སུ་འབྱོར།    དུས་འདི་
ཙམ་ནས་རྣལ་འབྱོར་གྱི་དབང་ཕྱུག་དཔལ་མི་ལ་བཞད་པ་རྡོ་རྗེ་གང་གི་མཚན་ཐོས་པའམ་ཐ་ན་གསུང་གི་རས་མ་ཙམ་མཐོང་བས་ཀྱང་ལུས་སེམས་ཞིག་འགྲོ་བ་ལྟ་བུའི་དད་པའི་
སྤུ་ལོང་གཡོ་ཞིང་མིག་ནས་མཆི་མའི་རྒྱུན་དབང་མེད་དུ་འབབ་པ་གཞིར་བཅས།   འདིར་སྣང་ཆོས་བརྒྱད་ཀྱི་ཞེན་པ་བྲི་ནས།   ངེས་འབྱུང་གི་བློ་ལ་ཡར་སྐྱེད་ནར་མར་འོང་ཞིང་
ད་ལྟའང་རྗེ་འདིའི་རྣམ་མགུར་སོགས་ཀྱི་ལུང་འབོག་པའི་སྐབས་སུ་མཚན་སྨོས་པས་ཀྱང་ཚེ་འདིའི་སྣང་ཤས་འགགས་ཏེ་མོས་གུས་མཆི་མ་འཁྲུག་པ་ཙམ་བཟོད་མེད་དུ་འབར་
བནི་ཚེ་རབས་མང་པོར་གང་གི་ཐུགས་རྗེའི་གྲིབ་བསིལ་དུ་ངལ་བསོས་པའི་གདུལ་བྱ་ཞིག་ཏུ་གོར་མ་ཆག་སྙམ། རང་ལོ་བཅོ་ལྔ་པ་ས་མོ་ཕག་གི་ལོར་ཉི་སྤལ་གཉིས་པ་པདྨ་
ཐེག་མཆོག་བསྟན་པའི་རྒྱལ་མཚན་གྱི་སློབ་མའི་གཙོ་བོ་མི་འཕྲོག་པའི་མཁྱེན་རབ་ཀྱི་བདག་ཉིད་རྗེ་བཙུན་བླ་མ་རིག་འཛིན་རྒྱ་མཚོའི་དྲུང་ནས་རྫོགས་ཆེན་རྩེ་གསུམ་གསང་བ་

སྙིང་ཐིག་གི་སྨིན་ཁྲིད་ཞིབ་རྒྱས་སུ་ནོད་ཅིང་སྦྱང་པ་སོགས་མཐར་ཆགས་སུ་བྱས་ཚེ་རྗེ་བཙུན་བླ་མ་ནས་བདག་ལ་ཐུགས་ཤིན་ཏུ་མཉེས་པའི་གསུང་ཁོ་ན་འབྱོན་པ་དང་། 
ཁྱད་པར་ངེད་ཅག་གསར་བུ་རྣམས་ཀྱིས་གནས་འགྱུ་ཞུས་སྐབས་ང་རང་ལ་ཁྱོད་ནས་ཉམས་ལེན་དེ་ཀའི་ངོ་བོ་བརྗེད་མེད་དུ་སྐྱོང་བ་ལས་གཞན་བཅོས་བསྒྱུར་དགོས་རིགས་སུ་
མི་འདུག་པས་ཉམས་ལེན་གྱི་ངོ་བོ་དེ་མ་བརྗེད་པར་རང་བབས་ཀྱི་དྲན་པས་སྐྱོངས་ཤིག་པར་བཀས་གནང་ཞིང་གཟེངས་བསྟོད་མཛད། འདི་སྐབས་མཚན་མོ་འགའི་ཉིང་
འཁྲུལ་ལ་ཉི་མ་ཤིན་ཏུ་གསལ་བ་ཞིག་ཤར་བའི་འོད་ཟེར་གྱིས་སྲིད་པ་གསུམ་པོ་གསལ་བ་དང་། སྔར་མཐོང་ཐོས་མེད་པའི་ས་ཕྱོགས་ངོ་མཚར་བ་མང་པོར་བགྲོད་པ་རྨིས་པ་
ནི་ཕྱིས་དབུས་གཙང་གི་གནས་ཁྱད་འཕགས་རྣམས་དང་། རྒྱ་རོང་རྒྱལ་ས་གོང་འོག་ཐམས་ཅད་འཁོར་ཚེ་སྔར་གྱི་རྨི་ལམ་དངོས་གནས་མཐོང་ཆོས་སུ་གྱུར་ལ། ཁྱད་པར་
ཁྲིད་དེའི་རྡོར་སེམས་སྒོམ་བཟླས་སྐབས་ཀྱི་རྨི་ལམ་ལ། ཁྲོམ་ཆེན་པོ་ཞིག་འདུས་པའི་དབུསན་སྔར་ཡིད་ཡུལ་དུ་བསྐྱེད་པ་ལས་ཆེས་གསལ་བའི་བླ་མ་རྡོ་རྗེ་སེམས་དཔའ་སྐུ་

༄༅།    །མདོག་དཀར་གསལ་རིན་པོ་ཆེའི་རྒྱན་བརྒྱད་དང་དར་གྱི་ཆས་གོས་ལྔ་བཅས་མཚན་མའི་སྒྲིབ་གཡོགས་དང་བྲལ་བའི་རྒྱན་ཆས་བཅུ་གསུམ་གྱིས་
འཕྱོར་བ་སྣང་སྟོང་འཇའ་ཚོན་ནམ་མེ་ལོང་ནང་གི་གཟུགས་བརྙན་ལྟ་བུ་ཞིག་གི་ཕྱག་ན་དབང་རྫས་མེ་ལོང་ཤིན་ཏུ་གསལ་བ་ཞིག་ཐོགས་ནས་ཁྲོམ་ཐམས་ཅད་ལ་དབང་བསྐུར་
ནས་མཐར་མེ་ལོང་ང་རང་ལ་གཏད་པ་རྨིས་པ་དང་། གཞན་ཡང་ཡིག་བརྒྱ་གསོག་སྐབས་སུ་རང་གི་ལུས་དང་དབང་པོའི་སྒོ་ནས་རྣག་ཁྲག་དང་དུད་ཁུ་ཟགས་པ་སོགས་སྡིག་
པ་དག་པའི་རྟགས་མཚན་མངོན་གྱུར་དུ་རྨིས། དུས་འདི་ནས་བཟུང་ཚོང་སོགས་མགྲོན་ལམ་ཆེ་ཕྲ་གང་རིགས་དང་རྒྱུན་པར་སོས་དལ་མིན་གང་འདྲའི་སྐབས་སུ་ཡིན་ཀྱང་
གསང་བ་སྙིང་ཐིག་གི་སྔོན་འགྲོ་དང་ལས་བྱང་ཆག་མེད་དུ་བྱེད་པ་ནི་ད་ལྟའི་ཆོས་ཞུ་ཕལ་པ་འགའ་ཞིག་ལ་དཔག་ན་ལྷ་དང་བླ་མ་མི་སྤོང་བའི་དམ་ཚིག་གི་གཙོ་བོ་རང་དྲིན་རང་
ལ་ཆེ་བ་ཞིག་གོ། རང་ལོ་བཅུ་དྲུག་པ་ལྕགས་ཕོ་བྱི་བའི་ལོ་དང་གླང་གི་ལོ་མགོ་རྣམས་སུ་ང་རང་གི་ཕུ་བོ་ཚེ་འདིའི་ཕྱོགས་ལ་རྣམ་རིག་སྤྱང་གྲུང་འཛོམས་པ་གང་གིས་བགོ་བ་

རྣར་གཟོན་བྱས་ན་འཇིག་རྟེན་གྱི་ལུགས་ལ་མི་མཛེས་པར་དོགས་ནས་སོག་ཙནྡན་སྒང་སོགས་ཚོང་པ་འགའ་ཞིག་ཏུ་བསྟུད་མར་འགྲོ་དགོས་བྱུང་བས།    འདི་སྐབས་སུ་གཞན་
སྐྱོན་བལྟ་བའི་མིག་རྒྱང་རྣོན་པོ་དག་གིས་དཔྱད་ཚེ་ཁོ་བོའི་བློ་གྲོས་ཁྱིམ་པའི་འཚོ་འཛིན་དུ་ཤར་བ་ལྟར་སྣང་ནའང་།     དུས་འདི་ཙམ་ན་མཆོག་གསུམ་རིན་པོ་ཆེའི་བྱིན་རླབས་ཀྱི་
མཐུས་སྔར་ནས་འཁོར་བ་ལས་ངེས་པར་འབྱུང་བའི་བློ་རྒྱུན་ལྡན་དུ་ཡོད་པའི་སྟེང་།    ཚོང་པ་གཞན་གྱིས་བྲེ་སྲང་ལ་གཡོ་དང་སྒྱུས་སྤྱོད་པས་མནའ་དང་གཏམ་ལ་མི་སེམས་
ཤིང་། རྒྱུ་འབྲས་ལ་གྱི་ནར་བརྩི་ཞིང་སྡིག་པས་བཀབ་པའི་རྣམ་རིག་ཕྱིན་ཅི་ལོག་ཏུ་གཟོ་བཞིན་བསྒྲུབས་པའི་སྒྱུ་མའི་ནོར་རྫས་སོགས་སྲིད་པའི་ཕུན་ཚོགས་ཐམས་ཅད་ལ་ཞེན་
པ་རྩ་བ་ནས་ལོག་པའི་རྒྱས་ཚོང་ཟོང་ཉོ་དགོས་གང་རིགས་ལ་རིན་ཐང་དོད་ཐུབ་ཀྱི་དངོས་པོ་གང་རིགས་སྤྱོད་པ་ལས། རང་རྒྱལ་འདོད་དང་གཞན་ཕམ་འདོད་ཀྱི་བསམ་པ་
གཏན་ནས་མི་སྐྱེ་ཞིང་། ཚོང་པ་ཟླ་བོ་རྣམས་ལ་ཕན་ཅི་ཐོག་ཐ་ན་བྲང་ཁང་དེའི་ཁལ་མའི་རྫས་དང་གློ་ཆའི་འཛེར་མཐུད་ཚུན་རང་གིས་ལག་བདར་ནས་བྱེད་པ་ཞིག་ལགས་པས། 

༄༅།    །ཟླ་གྲོགས་ཀུན་གྱི་ཡིད་དང་མཐུན་སྟབས།    ཆེ་བ་གསེར་དངུལ་གྱི་བགོ་བཤའ་ནས་མ་མཐའ་ཇ་སུན་ཞིག་འདེབས་སྐོལ་ཡན་གྱི་ཁུར་ཐམས་ཅད
་ཁོ་བོ་ལ་བཀལ་ཡང་།    ཇི་སྐད་དུ། ཁེ་དང་རྒྱལ་ཁ་གཞན་ལ་བྱིན།     ། གྱོང་དང་བུབ་ཁ་རང་གིས་ལེན། ། ཞེས་པ་ལྟར། མཐོ་བ་གསེར་དངུལ་གྱི་ཐུར་ཁ་ནས་བཟུང་། 
དམའ་མཐའ་ཟ་མའི་ཕོར་ཁ་ཚུན་གཞན་ཡིད་དང་མཐུན་པ་ཁོ་ན་རྩིགས་སུ་བྱས་པ་ལས་རང་འདོད་ཀྱི་འཁྲིས་རྩ་བ་ནས་མེད་པ་དེད་དཔོན་སྙིང་རྗེ་ཆེན་པོའི་བརྟུལ་ཞུགས་ལ་འགྲན་
ཟླར་བྱེད་པ་འདི་ཁོ་བོའི་རྣམ་ཐར་གྱི་དྲག་ཤོས་ཤིག་ཡིན་པར་སེམས་སོ།     །དེ་ལྟ་ནའང་འདུ་འཛི་ནི་ཉེས་པ་བརྒྱ་ཕྲག་གི་འབྱུང་ཁུངས། བྱིས་པའི་གྲོགས་པོ་ནི་བདུད་ཐམས་ཅད་
ཀྱི་དྭངས་མ་ཡིན་པར་ངེས་པ་རྙེད་ནས། ད་ལྟ་རེ་ཞིག་ལས་ཤུགས་ཀྱི་ཞགས་པ་གཞན་དབང་ཅན་འདིར་ཐོགས་མོད་ཀྱང་།   མི་རིང་བར་འཁོར་བའི་འདམ་རྫབ་འདི་ལམ་ཁའི་
མཛེ་རོ་བཞིན་གཅིག་མི་འདོར་རེ་སྙམ་པའི་དམ་བཅའི་རི་མོ་སྙིང་དབུས་སུ་བྲིས་བཞིན། རང་ལོ་བཅུ་བདུན་སྟེང་མ་རྒན་མོ་དང་བཅས་བཟང་ཇ་བརྒྱ་ལྷག་ཙམ་བཀལ། 

སྔོན་ལས་ཀྱིས་འབྲེལ་བའི་ཆོས་གྲོགས་དམ་པ་སོགས་གྲོགས་མང་རབ་དང་ལྷན་དུ་ལྷ་ལྡན་ཕྱོགས་སུ་ཐེགས་སོ།   །དེ་ནས་རིམ་བཞིན་ལྷ་སར་ཕྱིན་ཏེ་གནས་ཚང་དུ་སྟན་འཇག་
སྐབས་སུ་ང་རང་གི་བསམ་པ་ལ། ག་རེ་ཞང་པོ་སོགས་ཟླ་གྲོགས་ཐམས་ཅད་བློ་གཟུ་བོར་གནས་ཤིང་ངེད་ཁག་ལ་བསམ་པ་དཀར་བ་ཤ་སྟག་ལགས་པས་ཚོང་རྫས་རྣམས་ནི་
ཆུད་ཟོས་སུ་འགྲོ་བའི་གནས་མེད། ཨ་མ་ནི་རང་བཞིན་གྱིས་སེམས་སྲ་ཞིང་དགེ་བ་ལ་དཀར་གཤིས་ངེད་གཉིས་ཆོས་ལམ་དུ་སྙེགས་པ་ལ་སེམས་འཚེར་ནི་མི་གསོག།    །ད་
རེས་དབུས་འདིར་འཚོགས་དང་ལམ་རྒྱགས་མཚོན་ཙམ་ཁྱེར་ནས་བྱ་བཏང་ཀུན་སྤངས་ཀྱི་བརྟུལ་ཞུགས་ཀྱིས་བླ་མ་དང་ལྷ་རྟེན་སྒྲུབ་གནས་གང་དུ་བསྙེགས་ཀྱང་ཉེ་རིགས་སུ་
འདུག་པས་དུས་ད་རེས་ལས་སྟབས་ལེགས་པ་མི་འདུག་པས་འཁོར་བ་དང་འབྲེལ་ཆོད་པ་ཞིག་བྱུང་ན་ཅི་མ་རུང་སྙམ་ནས། དེ་ཚུལ་ཆོས་གྲོགས་དམ་པ་ལ་ཞིབ་རྒྱས་སུ་བསྙད་
ཚེ་ཁོང་ནས་ཀྱང་དགའ་སྤོ་བཅས་བསམ་སེམས་ཡར་ལྡན་ལས་མི་འདུག་པས་ངེད་གཉིས་གྲོས་བསྟན་གྱིས་ལམ་ཆས་མཚོན་ཙམ་ཉེར་བསྡོགས་བགྱིས་འཕྲལ་ཉིན་གཅིག་ཁོང་

༄༅།   །རྣམས་བསྐོར་བ་ལ་དེང་སྐབས་ང་རང་ཁམས་ཅུང་ཞིག་མ་དྭངས་པར་བརྫུས་ནས་བྲང་ཁང་དུ་བསྡད་པ་ལ་ལྡེ་མིག་བཞག་སོང་།   ཆོས་གྲོགས་
ཁང་པའི་ཡང་སྟེང་དུ་གབ་ནས་ཡོད་པས་ཁོང་རྣམས་ནང་ནས་ཐོན་འཕྲལ་ངེད་གཉིས་ཀྱིས་འཚོ་ཆས་རྣམས་ཁུར་ནས་ལ་འུར་བྲོས་མ་སྟབས་སུ་ཕྱིན་པས་ཚ་ལམ་ཞིག་གི་
མཚམས་ཙམ་ནས་ཟླ་གྲོགས་རྣམས་རྗེས་སྙེགས་སུ་བྱུང་བས་ཟིན་ཏེ་ཅི་བྱ་གཏོལ་མེད་ཀྱི་ངང་ནས་བདེན་ལམ་དུ་གནས་པ་ཁྲི་མུན་དུ་བཅུག་པ་ལྟ་བུའི་སྡུག་བསྔལ་བྱུང་ཡང་བྱ་
ཐབས་བྲལ་བཞིན་སླར་བྲང་ཁང་དུ་ལྡོག་དགོས་བྱུང་། དེ་གའི་མུར་ཚོང་རྣམས་ཟིན། བསྐོར་ཕྱག་བཅས་གྲུབ་འཕྲལ་རིམ་བཞིན་ཐེག་ནས་རང་ཁྱིམ་དུ་ཉེ་ཞོ་མེད་པར་སླེབས། 
རང་ལོ་བཅོ་བརྒྱད་པར་རྗེ་བླ་མའི་སྐུ་མདུན་ནས་ཞག་བརྒྱ་ཞིག་ལ་བསྡད། བཅུ་དགུའི་ལོར་ཡང་ཁྲིད་ཞབས་སུ་ཡོད་སྐབས་བཅའ་བ་གྲོལ་ཁར་ང་རང་གི་ཕུ་བོ་དེནད་དྲག་པོ་
ཞིག་གིས་ཐེབས་ཡོད་པའི་གནས་ཚུལ་ཐོས་བཞིན་རང་ཁྱིམ་དུ་ཕྱིན་ནས་རིམ་གྲོར་རྒྱལ་བའི་ཡུམ་རྒྱས་པ་བཅུ་ཚར་ལ་མ་མཐར་བྱས་པའི་ཚོགས་ཆེ་ཆུང་བརྒྱད་བཅས་སྨན་རིམ་

གྲོ་གང་ཡང་ལེ་ལྷོད་མེད་པར་བསྒྲུབས་ཀྱང་སྔོན་ལས་བཟློག་མེད་ལྟ་བུ་ཞིག་གིས་ཅིས་ཀྱང་མ་བཏོང་བར་ཕུ་བོ་ལྔ་ལམ་དུ་གྱུར།    དེའི་ཚེ་ཁོ་བོནི་སྔར་ནས་འཁོར་བའི་སྣང་
ཚུལ་ལ་དགྲར་ལྟ་བའི་བསམ་པ་རྒྱུན་ལྡན་གྱི་ཁར་མི་རྟག་པ་མཐོང་ཆོས་སུ་གྱུར་པས་མཚོན། འཇིག་རྟེན་འཁོར་བའི་བྱ་བཞག་ཟིན་མེད་ཆུའི་གཉེར་མ་ལྟ་བུ་འདིར་སྐྱག་ནད་ཅན་
ལ་བཙོས་ཟན་བྱིན་པ་ལྟར་ཡི་ག་མེར་བ་སངས་དུས་མི་འདུག་ནའང་རེ་ཞིག་ངེས་འབྱུང་གི་སྣ་དཀྱིལ་ནས་འཇིག་རྟེན་ལུགས་དང་བསྟན་པར་ཕུ་བོའི་དགེ་རྩ་སོགས་རོང་ཡུལ་ལ་
སྲོལ་གང་ཡོད་ལྟར་དགེ་བའི་རྒྱབ་དཔུང་ཇི་འགྲུབ་ཏུ་བྱེད་བཞིན། གཞན་ཡང་ཉེ་དག་རྣམས་ཀྱི་རྒྱུ་ཟས་ཀྱི་སྦྱིན་སྒོའི་ལེན་འདུག། གཏམ་གྱི་ཁ་ལན་ཚུན་ཁོ་བོའི་ཐོག་ཏུ་བབ་
ནས་བསམ་སྤྱོད་གོ་ལོག་མི་བྱེད་དབང་མེད།    ཉིན་མི་དལ་མཚན་མི་གཉིད་པའི་སྐབས་ཤིག་དགེ་རྩེ་བློ་བཟང་ཆོས་སྐྱོང་ནས་ཁོང་གི་མདུན་ལ་སྐོར་ཙམ་ཤོག་གསུངས་འདུག་
པར་རིབ་ཙམ་ཕྱིན་པས། འཕྲོས་པ་གཞན་འགའི་མཇུག་ཏུ། ད་ཁྱེད་ནས་རང་ཆུས་ལ་ཇི་ལྟར་བྱེད་ཆགས་ཡིན་གྱི་དྲི་རྟོག་བྱས་བྱུང་བས། ཁོ་བོས་དཔོན་ལགས། ང་རང་གི་

༄༅། ། ཕུ་བོ་མི་ཆོས་ཀྱི་ཕེར་ཡོངས་འཛོམས་པ་དེ་དུས་ཆོས་སུ་གྱུར་པའི་དགེ་རྩ་མ་རྫོགས། མ་རྒན་མོའི་གཙོས་པའི་བཟའ་ཚང་འཁོར་བཅས་ནས་མིག་
བྲུས་མིན་འདི་ཙམ་འདི་ང་རང་ལ་གདོས་སུ་ཕོག། སྡང་དགྲས་མཐོང་ཡང་སེམས་གཅོང་འཆོར་བའི་སྐབས་འདིར་ང་རང་རང་ཆུས་ལ་དཔྱད་པ་བྱེད་པའི་སེམས་དཔངས་
མཐོན་པོ་བདེ་ཟོས་ཅན་ཞིག་ཏུ་དགོངས་སམ་ཞུས་པས། ཁོང་གིས་ཁྱོད་ནས་སྤྱང་གཏམ་བྱས་པས་ཡོང་བ་མེད། ཁྱོད་ལ་མི་ཆོས་ཀྱི་རེ་བཞག་ཆེན་པོ་ཡོད་པས་འཇིག་རྟེན་
ལུགས་མཐུན་གྱི་བྱ་བ་དགོས་ཚུལ་གསུངས་མཐར་ང་རང་རང་གནས་སུ་ཕྱིན། ཁོང་གིས་དེ་སྐབས་རྣམས་སུ་དཔོན་རྒན་ཚེ་ཐར་འབུམ་དང་རྗེ་བླ་མ་རྣམས་ལ་པདྨ་ཀུན་བཟང་
གི་ཆུས་ལ་ཁྱོད་རྣམས་གང་འགབ་སྙམ་དྲིས་པར་དཔོན་རྒནནས་ཁོང་རང་ལ་སྐད་ཆ་སྔས་ན་མི་ལེགས་ཚུལ་དང་། རྗེ་བླ་མ་ནས་ཁོང་པ་སེམས་འཚེར་སྟེང་འོ་ཅག་རྣམསནས་
གལ་གྱིས་འཆུས་ཕྱིན། ལག་པས་སླེབས་གང་དུ་ཡོད་པ་མིག་སྔར་ཡང་མི་མཐོང་ཐོགས་པར་སོང་ན་བྱ་ཐབས་མེད་ཚུལ་སོགས་གསུངས་འདུག་ཀྱང་། ཁོང་གིས་ཆགས་

བཞག་གང་ཡང་མ་བྱས་པའི་ཁར། འདི་སྐབས་ངེད་སར་རྒྱུ་ཟས་ཁྱེར་འོང་མཁན་སྲུ་མོའི་ཕ་མིང་སྐོར་ཁྲོམ་བཟའ་གདུགས་དཀར་དང་རྟ་མགྲིན་རྣམས་ནས་བློ་བཟང་ཆོས་སྐྱོང་
གི་སྙན་ལམ་དུ་མང་དགེའི་བན་གསར་དེ་མི་བཟང་ངེས་ཤིག་འདུག་པས་ཁྱེད་ནས་གཟིགས་རྟོག་གྱིས་ལ་ངེད་ཀྱི་བུ་སྲིང་སྡུག་ཏུ་མ་འཇུག་པར་གྱིས་དང་ཁོང་རང་ཚོ་ནས་རྩི་
བཀྱག་བཀུར་གསུམ་གང་དགོས་བྱེད་ཚུལ་ཞུས་པར་བརྟེན། བློ་བཟང་ཆོས་སྐྱོང་ནས་ང་རང་ལ་ཞི་དྲག་གཉིས་ཆར་གྱི་སྒོ་ནས་ཁྲོམ་བཟའི་བུ་སྲིང་གི་མགོ་བདག་བྱས་ནས་ཅིས་
ཀྱང་གཞིས་ཟིན་འོང་དགོས་ཚུལ་ནན་ཏན་གྱིས་ལབ་པར། ཁོ་བོས་ཉིད་དང་ཁྲོམ་བཟའི་རྗེ་སྐོར་རྣམས་ནས་སེམས་ལ་འབབས་མིན་གང་ལྟར་ཡང་རུང་། ང་རང་གི་ཆོས་
ཚུགས་འདི་སྲོག་ལ་བབ་ཀྱང་མི་འདོར་ངེས་པ་ཡིན་པས་ཐུགས་ལ་གང་བབ་གྱིས་ཞེས་ལན་གདོང་བཟློག་མང་དུ་བཏབ། ཡང་མནོ་བསམ་རྗེས་མ་ཞིག་ལ། ཇི་སྐད་དུ་ས་པཎ་
གྱིས༑ཚིག་ངན་བརྗོད་པས་འཇིག་རྟེན་དུ། ། འདོད་པ་བསྒྲུབས་པ་མི་སྲིད་ཀྱིས། ། ཡིད་ལ་རང་འདོད་སྒྲུབ་ན་ཡང་། ། ངག་གིས་ཀུན་དང་མཐུན་པར་གྱིས། ། རང་དང་

༄༅། །གཞན་གྱི་དོན་གྲུབན། ། འཇམ་རྩུབ་ཇི་ལྟར་བྱས་ཀྱང་རུང་། ། ཐབས་ལ་མཁས་པའི་སྤྱོད་པ་ལ། ། གཡོ་སྒྱུར་ཐུབ་པས་མ་གསུངས་སོ། ། ཞེས་
པའི་མངོན་རྟོགས་བཞིན་ད་རེས་ཐབས་མཁས་ཀྱི་སྟབས་ལེགས་ལ་བརྟེན་རྐྱེན་ངན་གྲོགས་འགུགས་ལྟས་ངན་གཡང་ལེན་གྱི་སྤྱོད་པས་འཛིག་རྟེན་ཚེ་འདིའི་གཉེན་འདུན་གྱི་སྣང་
ཤས་རྒྱབ་ཏུ་དོར་བའི་དུས་ལ་བབ་པར་རིགས་སོ། ། དེ་ལྟ་ནའང་ཀུན་མཁྱེན་གྱིས། བློ་བླ་མར་གཏོད་པ་སྐྱབས་འགྲོ་ཡི་མཐར་ཐུག། ཅེས་གསུངས་པ་ལྟར་རྣམ་ཤེས་ཕྱོགས་
གཅིག་པའི་འཆར་སྒོའི་འཇུག་ལྡོག་གི་བློ་ལམ་དུ་འགྲོ་མིན་གྱི་གནད་ཀ་མཚན་ལྡན་གྱི་བླ་མའི་བཀའི་གནང་བ་ཐོབ་མིན་ལ་རག་ལས་པར་ཤེས་ནས་ཐོག་མར་རྗེ་བླ་མའི་དྲུང་དུ་
ཕྱིན་ནས། ལགས། ད་རེས་མི་ཞུ་ཀ་མེད་ལ་ང་རང་གི་ཞུ་དོན་ཉུང་ཤས་ཤིག་ཡོད་པས་འདིར་ཉིད་རིན་པོ་ཆེ་ནས་གསུང་བཟང་གིས་མཐུན་འགྱུར་མ་གཏོགས་བཤོལ་འདེབས་
ཀྱི་ཚིག་གཅིག་གསུང་ཕྱིན་ཆོས་དམ་ལ་འགལ་བ་ཡིན་ཚུལ་གྱིས་འགག་བསྡམས་ནས། དེ་རྗེས་སེམས་ལ་ཡོད་ཚུལ་ཐམས་ཅད་ཀྱི་རྒྱུ་མཚན་ཞིབ་རྒྱས་སུ་ཞུས་པས། 

རྗེ་བླ་མའི་ཞལ་རས་ཀྱི་མདངས་འགྱུར་ནས་ཨ་ཁ་ཁ་གསུང་བཞིན་དར་ཅིག་བཞུགས་པའི་རྗེས་ལ་འོ་ན་ད་ཐབས་མེད། ངས་ཁྱོད་ཀྱི་འདོད་དོན་ཆོས་བཞིན་འགྲུབ་པའི་སྨོན་
ལམ་འདྲ་བྱེད་སོགས་ཐུགས་རྗེ་གཏིང་ནས་གཡོས་པས་ཆོས་མཐུན་གྱི་བསླབ་བྱ་མང་རབས་བསྩལ་བ་བཅས་བཀའི་གནང་བ་ཐོབ་ཅིང་། ང་རང་ནས་ཐོན་ཕྱག་དང་ཁམས་བདེ་
བཅས་ཕུལ་ནས་ཕྱིར་ལོག། སྐབས་ཤིག་བློ་བཟང་ཆོས་སྐྱོང་མདུན་དུ་ཕྱིན་པས་སྔར་བཞིན་ཁྱིམ་སོ་འཛིན་དགོས་ཀྱི་གསུངནན་བྱེད་འདུག་པར། ཁོ་བོས་དཔོན་རིན་པོ་ཆེ་
ཐུགས་ཤིན་ཏུ་བདེན། ལར་ང་རང་གི་དོན་སྐོར་ཉིད་དམ་པ་ཁུ་ཚ་སྤུན་རྒྱུད་ནས་ཐུགས་ཐག་མ་ཆོད་པ་ཞིག་ཅི་ཡོད་ཀྱང་། ཁར་ཉིན་ཉིད་ཀྱི་སྐུ་ཚོད་ལ་མ་ལྟོས་པའི་གསུང་ནན་
ཚ་དྲག་ཅན་དེ་ཅུང་ཟད་སྔ་སོང་ཞིང་ཐུགས་ཐག་ཉེ་བ་དང་། ང་རང་ཡང་ལོ་ང་གཤིས་ཕོ་སར་རྟ་རྒོད་མགོ་འཐུམ་གྱི་དཔེས་བསམ་བློ་མ་ཐོང་བའི་ཁར་སེམས་འཚེར་གྱིས་
གཅུན་སྟབས་རང་དོན་ལ་གཞན་ངོ་བཅག་ནས་ཉིད་གསུང་རྣར་གཟོན་བྱས་པ་ལ་ཐུགས་གཏིང་ནས་མི་ཁྲེལ་བར་ཞུ་དང་ད་ཕྱིན་གང་གསུང་ལས་མེད་སོགས་ཚེ་འདིའི་སྣང་ཤས་

༄༅། །ཆེ་ཆེ་ལྟར་གྱི་ཚིག་རིས་མང་དུ་ལབ་པས། དཔོན་འདི་པ་ལུགས་གཉིས་ཀ་ལ་རྣམ་དཔྱོད་ཡངས་ཤིང་ཁྱད་པར་འཇིག་རྟེན་ངོས་ནས་ཐུགས་སྒམ་
ཞིང་གཞན་གྱི་གྱ་གྱུའི་མཚང་ཤེས་པ་སྨན་པ་ཆེན་པོའི་བློ་གྲོས་ལ་འགྲན་ཟླར་བྱེད་པ་ཞིག་ཡོད་ཀྱང་འདི་སྐབས་རང་གིས་གང་ལབ་བདེན་པར་འཛིན་པ་ལས་འཁུ་འཕྲིགས་ཅུང་
ཟད་ཙམ་ཡང་མེད་པ་ནི། ས་སྐྱ་པཎྜི་ཏས། བླུན་པོ་ལོག་པའི་ལམ་འགྲོན། ། བླུན་པོ་ཉིད་དུ་གོ་བས་ཆོག། མཁས་པ་ལོག་པའི་ལམ་འགྲོན། ། རྒྱུ་མཚན་གང་ཡིན་དཔྱད་
དགོས་སོ། ཞེས་པ་འདིར་ཐུགས་དཔྱད་མ་གནང་བའི་བབ་ཅོལ་གྱི་མཚངས་སུ་ཤེས་སོ། ། འདི་སྐབས་སྔོན་ལས་ཀྱི་འབྲེལ་བ་དབང་བཙན་པས་མཛའ་གཅུག་གི་ལང་ཚོ་
ཉམས་མེད་དགེ་རྩེ་བློ་བཟང་ཚུལ་ཁྲིམས་ལ་ཕྱི་ཐག་ཁོ་ནར་བསམ་ནས་རྒྱུ་མཚན་ཞིབ་དོན་སྨྲས་པར་ཁོང་ནས་འོ་ཅག་གྲོགས་མཆེད་མཉམ་འགྲོགས་ལས་ཐབས་མེད་ཚུལ་ནན་
ཏན་དང་བཅས་ཁོང་རང་ཡང་འབྱོན་ཆས་ཀྱི་ཉེར་བསྡོགས་དཀྲིགས་ཆ་བཅས་བྱས་བྱུང་བར་ཁོ་བོས་དེ་ཚུལ་ཤིན་ཏུ་མི་ལེགས། ང་རང་གི་ཆོས་གེགས་སུ་འགྲོ་བ་ལས་འོས་

མེད་ཚུལ་བཅས་ལན་གྲངས་མང་པོར་ཐབས་མཁས་ཀྱིས་བཤོལ་ནས་ཁོང་པ་ཕ་ཡུལ་སྟན་འཇག། དངུལ་རྡིལ་ཚད་ཀྱི་གཙོས་མཁོ་ཆས་གང་དགོས་བསྐར་རིགས་སུ་འདུག་
ནའང་དང་དུ་མ་བླངས། འདི་སྐབས་དབྱར་མ་སྟོན་གྱི་དུས་ཚོད་རུ་བ་འུར་ཟིང་གི་སྐབས་ཤིག་ཡིན་པས། ང་རངནས་ཞང་པོ་རྒན་པོ་སེར་སྐྱ་གཉིས་ལ་དགེ་རྩེ་བློ་བཟང་ཚུལ་
ཁྲིམས་གད་ཐོག་ཆོས་ལྡན་མདུན་ལ་འབྱོན་འདུག་པས་ང་ལ་ཁོང་ཁུ་མཚན་ནས་མོ་ལུང་སོགས་ཅུང་ཞིག་འཚུབས་ངོ་འདུག་པ་དང་རྐྱེན་ཤུལ་ཀྱང་ཡིན་པས་དེར་སྐྱབས་འཇུག་
ཅིག་ཞུས་གསུངས་འདུག་པས་འགྲོའམ་མི་འགྲོ་སྨྲས་པས་ཁོང་རྣམས་ནས་དེར་ཅིས་ཀྱང་འགྲོ་དགོས་ཞེས་རང་ཁྱིམ་ནས་ཀྱང་ལམ་ཆས་སོགས་སྟ་གོན་བྱས་བྱུང་བས། 
ང་རང་ལ་ལམ་རྒྱགས་རྟེན་དངུལ་རྟ་རྨིག་མ་ཞིག་ཡོད་པ་བསྣམས་ཤིང་རྟ་བཟང་བ་ཞིག་ཞོན་རྒོད་མ་ཞིག་ཁྲིད་ནས་སྟག་དགོན་གྲུ་བརྒྱུད་དེ། སྔོན་ནས་ཆོས་ལམ་དུ་བསམ་
སེམས་གཅིག་པའི་ཆོས་གྲོགས་འབར་ཆུང་རིག་འཛིན་རུ་དམ་རི་ཁྲོད་དུ་ཡོད་སར་བསྙེགས་ནས་ལ་འུར་ཕྱིན་པས་ཉིན་ཞག་ཕྲུག་གཅིག་འདས་པའི་ཉི་མ་རྩེ་ཤར་ལ་རུ་དམ་

༄༅། ། བསམ་གཏན་ཆོས་གླིང་གི་བླ་བྲང་དུ་སླེབས། དེར་ཚེ་ཇ་བཏུང་འཕྲལ་གཉེར་པ་ལ་ང་རང་རི་ཁྲོད་དུ་ཡོད་པའི་ཁྲོ་ཤུལ་མཚམས་པ་དེ་གའི་ཕ་རྒན་
ན་ཚབས་ཐུ་མོར་ཡོད་པས་བསུ་མ་ཡིན་ཚུལ་བསྙད་ནས་རི་ཁྲོད་དུ་ལམ་རྒྱུས་ཡོད་པའི་གྲྭ་ཆུང་ཞིག་ཁྲིད་དེ་དབེན་ངོགས་སུ་ཁོང་ཅན་དུ་ཕྱིན། དེ་ཚུལ་གྱི་ལོ་རྒྱུས་ཐམས་ཅད་
ཞིབ་རྒྱས་སུ་བསྙད་པས་ངེད་གྲོགས་མཆེད་བློ་མཐུན་དུ་ཆོས་ལམ་སྙེགས་འདོད་ཀྱི་བསམ་སེམས་ལང་ཚོ་མ་ཉམས་པར་འདུག་ཀྱང་། ཁོང་ངོས་ནས་ལམ་ཆས་ལ་མཁོ་བའི་
ལྟོ་གོས་གཉིས་ཀ་དང་བྲལ་འདུག་པར་མ་ཟད་ཐན་ལྷམ་ཙམ་ཡང་མི་འདུག་པར་སེམས་གཅོང་འབྱོན་གྱིན་འདུག་པར། ང་རང་ནས་འཚོ་ཆས་སོགས་ལ་འཚེར་སྣང་མི་དགོས་
པར་སེམས་ལ་དཔའ་བསྐྱེད་ནས། ད་ཁྱེད་རང་དགོན་ནང་དུ་སོང་ལ་གཏུགས་ས་འདྲ་གང་ཡོད་ལ་ངོས་འཕྲད་གྱིས་ལ་ལྷམ་ཞིག་ཉོ་རྒྱུ་ཨེ་འདུག་ལྟོས། གད་ཐོག་ཆོས་ལྡན་
ལ་ལམ་ཁར་ཉེར་འཚེ་ཡོད་མེད་ཀྱི་ཕྱག་མོ་དང་ཐུགས་གཏད་སྐྱབས་འཇུག་སོགས་ཞུས་ཤོག་ཅེས་དགོན་ནང་དུ་མངགས། ཁོ་བོས་ནས་སྔོན་ཁུག་མ་གང་འདུག་པ་བརྔོ་

བཏགས་བྱས། གོས་རྙིང་འདྲའི་ལྷན་པ་ཚུན་བསྡོགས་ནས་བསྒྲིགས་བསྡད་པས། དགོང་མོ་ཁོང་ནས་ལྷམ་ཞིག་ཉོས། བླ་མ་ལ་བརྟགས་པ་སོགས་ཞུས་ནས་སླེབས་བྱུང་
པས༑ བླ་མའི་བརྟགས་པར་གྲོགས་པོའི་སེམས་ལ་བབ་ཚུལ་ལྟར་གྱི་ལམ་བགྲོད་ལུགས་གྱིས་དང་ལེགས་ཚུལ་གསུངས་འདུག་པས་དེ་ལྟར་ཕྱིར་ཉིན་ལམ་རིམ་བགྲོད་ཀྱིས་
ལི་ལར་བུད་དེ་ཟིལ་ཁོག་བརྒྱུད་ནས་མཁར་གསུམ་མདོར་ཕྱིན། རྫོང་དཔོན་མདུན་དུ་བཅར་བསྟུན་བྱས་ནས་ངེད་གཉིས་ལྷོ་ཡེ་ཕུག་ཏུ་བསྐོར་བ་ལ་འགྲོ་བ་ཞིག་ཡིན་པས་གྲུ་
ལམ་གྱི་སྒྲོལ་འདོན་དོན་ལམ་ཡིག་ཅིག་ཞུས་པར་ཁོང་པ་རྣམ་རིག་སྤྱང་གྲུང་འཛོམས་པའི་བན་མ་ཧོར་སྙད་ཚོལ་ལ་མཁས་པ་ཞིག་འདུག་པས་ཁྱེད་གཉིས་བྲོས་སྟབས་སུ་
གཤེགས་པ་འདྲ་མོ་འདིར་ཡིད་གཉིས་ཆེ། ན་ཉིན་ཀྱང་འདི་རིགས་ཞིག་རིངས་སྟབས་སུ་མངགས་བཏང་བར་དེ་མ་ཐག་ར་མདས་རྗེས་ཟིན་བྱུང་། རེ་ཞིག་ཡར་ཆ་ཕྱིར་ངག་
བྱས་ནས་བདེན་ལམ་དུ་མཐོང་མ་ད་བར་སོང་མི་ཆོག་ཚུལ་ཟེར་བར། ང་རང་ནས་བསམ་པར་འདི་པ་སྙད་ཚོལ་མཁན་ཞིག་འདུག་པས་འཕྲིགས་མི་ཚུད་པ་ཞིག་ཅིས་ཀྱང་

༄༅། །བྱེད་དགོས་སྙམ། བློ་བག་ཕབ་ནས། ལགས་ངེད་གཉིས་ཀྱི་གཏམ་དེར་རྫུན་རབས་ཀྱི་སླད་མེད་པ་ཞིག་ཡིན་ཀྱང་། ཐུགས་རྒྱུས་མེད་པས་
ནེམ་ནུར་ཟ་བ་བདེན་འོང་། དེ་ལྟ་ན་རེ་ཞིག་ངེད་གཉིས་ཀྱི་རྟ་བན་གཉིས་རྟ་དྲེལ་གྲབ་ཏུ་འཇོག་ཐུབ་པའི་དགོངས་པ་ཞུས་ཚེ་ཇ་སུས་ཞིག་བྱས་མཐར་དེ་མ་ཐག་ལམ་ཡིག་གནང་
བྱུང་བས་འབྲི་ཆུའི་གྲུ་བརྒྱད་རིམ་བཞིན་ཆབ་མདོར་གཏད་ནས་ཕྱིན་པས་ལམ་ཁར་རྟ་ཕོ་རྒོད་གཉིས་བཙོངས་ནས་རྟ་རྐང་ཞིག་དང་མཁོ་ཆས་འགར་བརྗེས་ནས་ཕྱིན་པས་ཆབ་
མདོའི་ཁ་རོང་ལམ་ངོ་མི་ཤེས་པ་ཞིག་ནས་གར་འགྲོ་གཏད་མེད་དུ་ཡོད་པའི་ཚེ། ཆབ་མདོ་བའི་ལྕགས་ཚོང་བསམ་འགྲུབ་ཟེར་བ་ཞིག་ཚོང་ཟིན་ནས་རང་གནས་སུ་ལྡོག་པ་དང་
མ་བསྒྲིགས་ལྷུན་འགྲུབ་ཀྱིས་དུས་འགྲིགས་འདུག་པ་དང་འགྲོགས་ནས་ཕྱིན་པས་དཀྱུས་མའི་གདུགས་ཉེར་བརྒྱད་ཀྱི་ལམ་ཉི་མ་བཅུ་གཅིག་གིས་ཆོད་ནས་དཔལ་ཆབ་མདོ་
བྱམས་པ་གླིང་དགོན་ཆེན་དུ་སླེབས། འདི་སྐབས་ལྕགས་ར་སྤྲུལ་པའི་སྐུ་དགོན་ནང་དུ་མི་བཞུགས་སྐབས་ཤིག་དུ་འདུག། སྐུ་ཞབས་ཞི་འཕགས་རྣམ་གཉིས་གཙོས་བླ་མ་ལྷ་

རྟེན་མཇལ་ཕྱག་ལ་ཕྱིན་ཚེ་འཇམ་དབྱངས་ཞི་བ་ལྷའི་གཟིམ་ཁང་དུ་རྡོར་བྲག་རིག་འཛིན་ཆེན་པོ་ཕེབས་འདུག་པ་བཅས་ཞིབ་རྒྱས་སུ་མཇལ། འཇམ་མགོན་ཞི་བ་ལྷའི་ཞལ་སྔ་
ནས་བཀའ་འདྲི་དབུགས་དབྱུང་སོགས་བསྩལ། དེར་རྒྱ་ལྕགས་ལའི་སྲས་པོ་དཔོན་བློན་དང་། རྡོར་བྲག་རིག་འཛིན་ཆེན་པོ་དཔོན་སློབ་བཅས་སྒར་གཏོས་ཆེ་བ་ལྷ་སར་ཐེག་
སྐབས་དང་གདོང་འཛོམས་འདུག་པས། ངེད་གཉིས་དགའ་སྤྲོ་དང་བཅས་མགོ་འདྲེན་ཞུ་བར་ང་རང་ལྕགས་ལའི་སྒར་ནང་དུ་ཕྱིན། བཀའ་བློན་གྱི་གཙོ་བོ་ཨ་རྒྱ་ལི་ཕྲུག་ཏུ་
འདུག་པས་ངས་ཁོང་ལ་ངེད་གཉིས་རུ་དམ་རྫོགས་དགོན་ནས་ཡིན། ཐུབ་བསྟན་རྡོ་རྗེ་བྲག་ཏུ་གྲྭ་སར་འགྲོ་བ་ལགས་པས་ཉིད་ཚང་གི་སྒར་གྲས་སུ་སྡོད་ཆོག་པ་ཞིག་ཅིས་ཀྱང་
སྐུ་མཁྱེན་མཁྱེན་ཞུས་པས། ཁོང་ནས་ཆོག་ཚུལ་གསུངས་འདུག་པ་དེ་ལྟར་ཆབ་མདོནས་ཀོང་པོ་རྒྱ་མདའི་བར་ལྕགས་ལའི་སྒར་དང་འགྲོགས་ཏེ་ཕྱིན། སྒརནང་དེར་སྡེ་པ་
དྲག་ཤོས་ཤིག་གི་སྤུན་ཟླ་མི་ཉག་ཆོས་མཛད་ཅེས་བླ་མ་བྱང་ཆུབ་སེམས་ཀྱིས་ཐུགས་རྒྱུད་གང་པ་ཞིག་འདུག་པ་དེ་དང་། རྒྱལ་རོང་པ་མི་ལྔ་ངེད་གྲོགས་མཆེད་བཅས་རིམ་

༄༅། ། བཞིན་བྱང་མེར་གཞུང་བརྒྱུད་གངས་དཀར་ལ་བཅད་དེ་འབྲི་གུང་ཡང་རི་སྒར་གྱི་རི་ཁྲོད་དུ་ཕྱིན། སྒྲུབ་ཚུགས་ཀྱིས་དང་བ་འདྲེན་པའི་སྐྱེས་བུ་
རྣལ་འབྱོར་གྱི་དབང་ཕྱུག་ཀརྨའི་མཚན་ཅན་ལ་བུག་སྒོནས་མཇལ་ཕྱག་དང་སྐྱབས་འཇུག་སོགས་ཞུས། དེ་ནས་སྐྱེ་ཆུ་ཐུར་ལ་བརྒྱུད་ནས་རི་བོ་དགེ་ལྡན་པའི་གདན་ས་ཡོངས་
ཀྱི་ཐོག་མ་དགའ་ལྡན་རྣམ་པར་རྒྱལ་བའི་གླིང་དུ་ཕྱིན་ཏེ་དགའ་ལྡན་ཁྲི་རིན་པོ་ཆེའི་གཙོས་བླ་མ་ལྷ་རྟེན་བཅས་མཇལ། དེར་མི་ཉག་ཆོས་མཛད་ལགས་ལྷ་སར་འབྱོན་པ་ལ་
དངུལ་བཅོལ་ནས་ངེད་གཉིས་བྲག་དམར་གཡའ་མ་ལུང་གི་ཕུ་ནས་དོན་ཅིང་ཚེ་ཆུ་སོགས་མཇལ། རིམ་བཞིན་དཔལ་གྱི་བསམ་ཡས་དང་མཆིམས་ཕུའི་གནས་རྟེན་རྣམས་
མཇལ་ནས་ཕྱིར་ལྷ་སར་ཐེག། མི་ཉག་ཆོས་མཛད་པ་དང་རྫོགས་གྲྭ་པདྨ་བསམ་གཏན་སོགས་ངེད་གྲོགས་མཆེད་ལྷན་རྒྱས་སྦྲ་ནག་ཤོག་དཔོན་ལྷུན་གྲུབ་ཚང་ལ་གནས་ཚང་
བཅོལ་ནས་བསྡད་པས། ངེད་གྲོགས་མཆེད་སྟན་འཇགས་ནས་ཞག་གཅིག་གཉིས་ཞིག་གི་ནང་སེ་ར་ནས་ཡིན་ཟེར་བའི་དགེ་སློང་གཞོན་པ་ཞིག་དང་ངེད་གཉིས་རྒྱ་དངུལ་དང་

ཊམ་ཁ་བརྗེ་ཆས་ལན་མ་གཅིག་གཉིས་སུ་གཏམ་ཡང་སྐོར་ཐང་ལ་མ་འགྲིགས་ནས་ལུས་པར་སྐབས་ཤིག་ཁོ་བོ་ཁྲོམ་དུ་སོང་ཤུལ་སྔར་གྱི་དགེ་སློང་བྱུང་ནས་ཁོང་ལ་ང་རང་
གར་སོང་དྲིས་པར་དེ་ཚུལ་བསྙད་པས་ད་འོ་ཅག་དངུལ་གྱི་སྐོར་ཐང་ལ་མི་འགྲིག་རྒྱུ་མི་འདུག་དངུལ་ཟུངས་ཤིག་དང་ཁོང་སར་འདོང་གིས་ཚོང་བྱའོ་ཟེར་ནས། ཆོས་གྲོགས་
ཉིད་འཇིག་རྟེན་གྱི་ངོས་ནས་རྣམ་རིག་བྱིས་པའི་ངང་ཚུལ་དུ་ཡོད་གཤིས་བདེན་པར་བཟུང་སྟེ་ཆས་པའི་ལམ་བར་ནས་བྲང་ཁང་དུ་རྒྱ་ཐུར་ལུས་པ་དྲན་ཏེ། དངུལ་ལྷས་སྦྱིན་གྱི་
བརྟུལ་ཞུགས་འཛིན་པའི་དགེ་སློང་གི་ཆ་བྱད་ཅན་ལ་སྤྲད། ཁོང་རང་སླར་བྲང་ཁང་དུ་ཕྱིན་རྒྱ་ཐུར་བསྣམས་ཕྱིར་ལོག་སྐབས་ཅིག་ཤོས་གར་སོང་གི་གཏད་སོ་དང་བྲལ་བ་བྱ་
རོག་གིས་ཤ་བསྐྱང་ས་ཆུ་འཛིན་ལ་དཔེར་བྱས་པའི་མངོན་རྟོགས་ཤརནས་ཐོམ་མེར་འགྲོ་ཞིང་འདུག་པ་ཁོ་བོས་རྒྱང་རིང་མོ་ནས་མཐོང་སྟེ་གམ་དུ་ཕྱིན་པས། ཁོང་རང་སེམས་
གཅོང་ཚད་མེད་པས་དུ་མ་འདར་གྱི་ངག་ནས་དེ་ཚུལ་ལབ་བྱུང་བས། ཁོ་བོ་སྔར་ནས་དངོས་རྫས་ཆེ་ཕྲ་གང་ལའང་འཆིང་བ་ཧ་ཅང་མི་དམ་ཞིང་། བླ་མ་དང་མཆེད་ཀྱི་ཕྱོགས་

༄༅། །ནས་རིགས་མིན་གང་ལྟར་ཡང་མིག་གི་དྭངས་མ་བཞིན་བལྟ་བའི་འདུ་ཤེས་ཤིག་རྒྱུན་ལྡན་དུ་ཡོད་གཤིས་བཞིན་ཙམ་ཡང་མ་གནག་པར་གྲོགས་པོ་
ལགས། དའོ་ཅག་གཉིས་ལ་ཆོས་རྒྱགས་ཀྱི་དབང་སྐལ་མེད་པ་སྔོན་ལས་སུ་ཤེས་དགོས། སེམས་འཚེར་བསགས་པས་ཡོང་བ་མེད་སོགས་སེམས་གསོ་བྱེད་བཞིན་བྲང་
ཁང་དུ་ལོག་གྲབ་བྱས་པས། ཁོང་ནས་ཤུགས་རིང་འདོན་བཞིན་ད་དུང་དོ་དགོང་ནང་སྔ་ཚོར་ཁྲོམ་ལ་ཉུག་བཙལ་རེ་བྱེད་རྒྱུ་ཅང་ཡོད་དམ་དྲིས་པར་ང་རང་གད་མོ་ཞིག་ཤོར་ནས་
ད་བྱི་ལ་ཤོར་བའི་སྐར་ཁུང་གི་དཔེ་ལས་མེད་ཚུལ་སོགས་བྱས་ནས་སླར་གནས་ཚང་དུ་ཕྱིན། ཁོང་གྲོགས་མཆེད་ལ་དེ་ལྟར་ལབ་པས་ཁོང་པ་གཞི་བྱེས་ཐམས་ཅད་མྱ་ངན་བྱེད་
པར་མ་ཟད། ཁྱད་པར་པདྨ་བསམ་གཏན་ནས་མཆི་མ་འབྱིན་ཞིང་ཁོ་ཙམ་ལའང་ཐོས་མི་འཇུག་པར་བློ་ཉེས་པོ་ཞེས་ཆོས་གྲོགས་ལ་བརྡེག་གྲབ་བྱས་བྱུང་བར་ང་རང་ནས་ནན་
གྱིས་བཟློག། དེར་མི་ཉག་ཆོས་མཛད་པས་ངེད་གཉིས་ལ་མགྲོན་ཁ་གཟབ་རྒྱས་སུ་བསྟར་སེམས་གསོ་ཡང་ཡང་བཏང་ནས་ཊམ་ཁ་བཅུ་གཅིག་གནང་། ཕྱིར་ཉིན་སློབ་དཔོན་

ཆེན་པོའི་སྐུའི་དབེན་གནས་བསྒྲགས་ཡང་རྫོང་བརྒྱུད་དེ་དཔལ་གྱི་བསམ་ཡས་ལ་གཏད་འོང་བའི་ལམ་ཁར། ངས་ཁོང་ལ་དེང་སྐབས་ཁྱོད་ནས་ཐུགས་ལ་གང་ཤར་དྲིས་པར། 
ཁོང་ནས་ང་ལ། ཁྱོད་ཀྱི་སེམས་དཔང་གི་བདེ་ཟོས་ལ། ང་རངནི་དངུལ་དེ་ཤོར་བའི་སེམས་འཚེར་གྱིས་ཆུ་ལ་ལྕེབས་སམ་སྙམ་པའང་ལན་མང་དུ་ཤར། ཉིན་སྨྲ་རྒྱུ་དང་
མཚན་གཉིད་རྒྱུའི་འདུ་ཤེས་སོགས་ཅང་མི་འདུག་པས་བསམ་བློ་གང་ལ་གཏོང་ཟེར་བྱུང་བས། ངས་དེ་ཁྱེད་ཐུགས་ཆུང་བས་ལན། དངུལ་འོ་ཅག་གཉིས་ལ་མི་དབང་བ་སྐྱེ་
བ་སྔོན་གྱི་ལན་ཆགས་ཀྱི་དབང་གིས་ཡིན་མོད། སེམས་འཚེར་བསགས་པས་གང་ཡང་མི་འོང་བསམ་བློ་གཏོང་རྒྱུ་མེད་ཐབས་ཅི་ཡོད། ད་དཔལ་གྱི་བསམ་ཡས་མཆིམས་
ཕུར་ཕྱིན་ནས་དཀའ་ཐུབ་སྡུག་ཁུར་གྱིས་སྒྲུབ་པ་བྱེད་པ་ལས་འོས་མེད། སྨྲས་པས་ཁོང་ནས་ཀྱང་དེ་ལྟར་ལགས་ཟེར། དེནས་ངེད་གཉིས་ཐོག་མར་བྱང་ཆུབ་སེམས་བསྐྱེད་
གླིང་གི་ཉེ་འདབས་སུ་ཞག་ས་ཐོག། འདི་སྐབས་བསྡུ་དངོས་བཞི་དང་བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་སོགས་སྤང་རྟོགས་ཀྱི་ཡོན་ཏན་དཔག་པར་དཀའ་བའི་

༄༅། ། བདག་ཉིད་རྗེ་བླ་མ་འཇིགས་མེད་ཕྲིན་ལས་འོད་ཟེར་ནས་བསམ་ཡས་སུ་མཎྜལ་གསོག་སྐབས་སུ་འདུག་པས། ཁོང་དང་སྔར་ནས་ཞལ་འདྲིས་
ཡོད་རིགས་སུ་འདུག་པས་སྔོན་ལ་མཇལ་ཕྱག་ཏུ་ཕྱིན་པར་བཀའ་འདྲི་སོགས་ཞིབ་རྒྱས་སུ་བསྩལ་འདུག། དེ་ནས་ངས་ཉིན་གུང་ཙམ་ལ་གསོལ་ཇ་ལེགས་པ་ཞིག་བསྐོལ་
གསོལ་རྩམ་བཅས་མཇལ་ཕྱག་ལ་ཕྱིན་པས། ཐུགས་མཉེས་པའི་གསུང་གིས་ཁྱེད་གཉིས་འོང་ལུགས་ལེགས་རབ་ཏུ་འདུག། ཁྱོད་ཕྱུག་པོའི་གཅེས་ཕྲུག་མི་རྒོད་ངེས་ཤིག་
འདུག། ཁྱེད་རང་ཚོ་གཞོན་པའི་ཆོས་འདི་མཐར་ཐོན་པ་དཀའ་ནའང་། ལམ་ཁར་ཁྱེད་རང་གི་དངུལ་ཁོང་ནས་བརླག་ཤོར་བར་གྱོད་བརྡལ་ལྟ་ཅི་ཚུར་སེམས་གསོ་བྱེད་པ་
ལས་མི་འདུག་ཟེར་བ་དང་། ད་ཆ་བསམ་ཡས་མཆིམས་ཕུར་སྒྲུབ་པ་ལ་སྙེགས་པར་ང་རང་ཡང་ཁྱོད་ལ་ཡིད་ཅིག་ཆེས། ད་ཁྱེད་གཉིས་ཐོག་མར་བླ་མ་མཚན་ཉིད་དང་ལྡན་
པ་ཞིག་མ་མཇལ་ཕྱིན་མཆིམས་ཕུར་སྡུག་སྒྱུར་བྱས་པ་ལ་དོན་མེད། དེ་བས་ན་ཟང་ཟིང་ལ་མི་གཉེར་བར་ཆོས་ཀུན་སྒྲིབ་མེད་གཟིགས་པའི་སྤྱན་དཀྱུས་ཀྱིས་སློབ་མའི་རྒྱུད་ཚོད་

པ་བསྟན་པའི་གདམས་པ་དཔེ་མཁྱུད་མེད་པར་སྟོན་པ་ཁོ་བོའི་བླ་མ་མཁྱེན་བརྩེ་རིན་པོ་ཆེ་ལས་མེད་པས་དེ་ཞབས་སུ་ང་རང་ནས་ཞུ་ཡིག་དང་བཅསརྫོང་བ་ཡིན་པས་དགའ་བར་
གྱིས་ཤིག་ཅེས་གསུངས་བྱུང་བས། དེར་ངེད་གཉིས་ནས་ཀྱང་བསམ་སེམས་གཅིག་དྲིལ་གྱིས་བླ་མའི་གསུང་དང་དུ་བླངས་ནས་རིམ་བཞིན་གཙང་པོའི་གྲུ་བརྒྱད་ཡར་ཀླུང་
གྱེན་དུ་ཕྱིན་དུ་གནས་གསུམ་རྟེན་གསུམ་གཙོས་ཡར་ཀླང་མ་བུ་གཉིས་ཀའི་གནས་རྟེན་ཐམས་ཅད་ཞིབ་རྒྱས་སུ་མཇལ་ནས་རིམ་བཞིན་དོན་མཁར་ལུང་མདའ་ནས་ཡར་ཕྱིན། 
ཐར་པ་ཆེན་པོའི་གླིང་ཚེ་རིང་ལྗོངས་སུ་འབྱོར། ཐོག་མར་གཟིམ་གཡོག་པ་མོན་པ་བསྟན་འཛིན་ལ་གཏུགས་ནས་རྗེ་བླ་མའི་ཞུ་ཤོག་བཅས་རྒྱུ་མཚན་སྙན་ཞུ་འབུལ་བཅུག། 
དགོང་མོ་ཤག་ནང་ཞིག་ཏུ་སྡོད་རྒྱའི་བཀོད་པ་གནང་འདུག་པས་དེར་བསྡད། ཕྱིར་ཉིན་བཀྲ་ཤིས་པའི་དུས་ཚེས་དགེ་བའི་སྔ་ཞོགས་རྟ་བདུན་གྱི་རྒྱལ་པོ་ཤར་རིའི་ཕྲག་པར་
མཛེས་པའི་ཟེར་ཕྲེང་དང་པོའི་དམར་འོད་འཆར་བ་དང་ལྷན་ཅིག་དགེ་མཚན་མཐའ་དག་གིས་ཅིག་ཆར་དུ་འཁྱུད་པའི་གཟིམ་ཆུང་ཚོགས་ཆེན་འཁོར་ལོ། སྲིད་ཞི་ཁྱབ་གདལ་དུ་

༄༅། ། གཟིགས་པའི་སྤང་རྟོགས་ཀྱི་ཡོན་ཏན་རྫོགས་པའི་རྩལ་ལས་གངས་རིའི་ཁྲོད་འདིར་མཁས་ཤིང་གྲུབ་པའི་གོ་སར་སྙེགས་པ་ཇི་སྙེད་ཅིག་མཆིས་
པ་ཐམས་ཅད་ཀྱི་དབུསན་རྒྱལ་མཚན་གྱི་ཏོག་ལྟར་མཛེས་པར་ཐམས་ཅད་ཀྱི་མཐུན་སྣང་དུ་གྲུབ་བཞིན་ཕྱོགས་ལྷུང་གི་རྣམ་པས་སུས་ཀྱང་བསྙོན་དུ་མེད་པའི་མཆོག་གཟིགས་ཀྱི་
རྣལ་འབྱོར་མཚན་བརྗོད་པར་དཀའ་ནའང་དོན་གྱི་སླད་དུ་མཚན་ནས་སྨོས་ན་པདྨ་མཁྱེན་བརྩེའི་འོད་ཟེར་རམ་གར་དབང་འཇིགས་མེད་གླིང་པ་ཞེས་ས་གསུམ་ན་སྙན་པའི་བ་དན་
དཀར་པོ་ཕྱོགས་མེད་དུ་གཡོ་བ་གང་གིས་མཐོང་ན་མི་མཐུན་པ་མེད་པའི་ཞལ་དཀྱིལ་སྔགས་ཀྱི་འཁོར་ལོས་བསྒྱུར་བའི་བརྟུལ་ཞུགས་ཀྱི་མཚན་དཔེས་མཛེས་པ་མིག་གི་བདུད་
རྩིའི་དཔྱིད་དུ་མངོན་པར་བརྟས་ཤིང༌། བྱིན་རླབས་ཀྱི་མཚན་མས་སྤ་བའི་པདྨའི་མཚན་ཅན་གྱི་རྡུལ་ཕྲན་སྤྱི་བོར་བཏབས་པའི་མོད་ཡུད་ཅིག་ཚེ་འདིའི་སྣང་ཤས་འགགས་ཏེ་
མཐོང་ལམ་གྱི་དགའ་བ་དང་མཛའ་བར་བྱས་སོ། ། དེ་མ་ཐག་རྗེས་བརྩེའི་གསུང་གིས་དབུགས་དབྱུང་བཅས་བཀའ་འདྲི་ཞིབ་རྒྱས་སུ་བསྩལ་ནས་གདུགས་དེའི་གུང་ལ་ཁྲིད་ཀྱི་

དབུ་བཙུགས་ཞག་བཅོ་ལྔའི་ཁོངས་སུ་སྨིན་ཁྲིད་ཞིབ་རྒྱས་དང་རིགས་འདུས་ཀྱི་དབང་། མཛོད་རྩ་བའི་ལུང་བཅསནོད་ནས་ཕྱིར་ལོག་སྟེ་སྲོང་བཙན་བང་སོ་དང་ཡར་ཀླུང་ཤེལ་
བྲག་ཚེ་ཆུ་འབུམ་པ་རྣམས་མཇལ་ནས་ཕྱིར་བསམ་ཡས་སུ་རྡོ་གྲུབ་ཆེན་གྱི་མདུན་དུ་སླེབས། རྗེ་བླ་མ་ནས་ད་རེ་ཞིག་ངེད་རང་དཔོན་སློབ་ལྷན་རྒྱས་སུ་གནས་མཇལ་སོགས་
གང་འོས་ལ་འགྲོ་བ་ལས་སོ་སོར་གྱེས་པ་ལ་དགོས་པ་མེད་ཚུལ་གསུངས་འདུག་པ་དེ་བཞིན་དང་ལེན་གྱིས་ངེད་དཔོན་སློབ་ནས་རིམ་བཞིན་ངོམཚར་རྡོའི་མཆོད་རྟེན། ཟུང་
མཁར་ཀླུའི་རྟ་འགྲམ་དང་ཐེག་ཆེན་གླིང་པའི་གདན་ས་སོགས་མཇལ། བསྒྲགས་ཡང་རྫོང་དང་མཚོ་རྒྱལ་བླ་མཚོ་ཕུ་མདའ་གཉིས་ཀ་བཅས་མཇལ་ཞིང་ཞག་ལྔར་བསྡད། 
དེ་ནས་གླིང་རྗེ་རས་པའི་གདན་ས་གནའ་ཕུ་ཆོས་ལུང་དུ་ཕྱིན་ཏེ་ཁྲ་ཕུ་མཐུར་ལ་བརྒྱུད་ཡར་སྒོ་ནས་རྡོ་རྗེ་བྲག་རྟེན་དང་བརྟེན་པ་དང་བཅས་པ་མཇལ། དེ་ནས་ཕར་གྲུ་བརྒྱུད་ཨོ་
རྒྱན་སྨིན་གྲོལ་གླིང་དང་། གྲ་མདའི་གཙུག་ལག་ཁང་སོགས་མཇལ་ནས་ཚུར་གྲུར་ཐོན་བྱེ་ལ་བརྒྱུད་ནས་གདོད་མའི་མགོན་པོ་དང་ཞལ་མི་གཉིས་པ་ཀུན་མཁྱེན་ཚུལ་ཁྲིམས་བློ་

༄༅། ། གྲོས་ཀྱི་སྒྲུབ་གནས་གངས་རི་ཐོད་དཀར་ཨོ་རྒྱན་རྫོང་གནས་སུ་ཕྱིན། ངེད་དཔོན་སློབ་ཚང་མས་དཀའ་ཐུབ་དང་ལེན་གྱིས་གནས་འབྲེལ་ཟླ་
མཚམས་ཞིག་ལ་བསྡད། འདི་སྐབས་བླ་མ་ཚང་གི་གྲྭ་པ་རྐེད་པ་ན་ནས་འགྲོ་མ་ནུས་པས་ཕྱིར་ལྷ་སར་མངགས་ནས་ངེད་དཔོན་སློབ་གསུམ་པོའི་གཙང་སྒོམ་ཆེན་སྐུ་གཞོགས་
ཀྱི་སྙན་པ་ལ་བརྟེན་ནས་མཇལ་འདོད་ཀྱི་བློས་གངས་རི་ཐོད་དཀར་གྱི་ལ་བརྒྱུད་ཡར་ཆབ་སྨད་ཀྱི་གྲུ་ཁར་ཕྱིན་དངུལ་སྲང་གང་མན་གྱི་གྲུ་གླ་གང་དགོས་སྟེར་ངེས་གྲུར་ཕུད་
གྲོགས་གྱིས་ཞེས་ནན་ཏན་བྱས་ཀྱང་འབྲུམ་དོགས་ལ་བསྙད་ནས་ཕུད་ཁ་མ་ཉན་པས། ངེད་རྣམས་ནས་ཇ་བཟང་ཞིག་བསྐོལ་ནས་བཏུངས་ཏེ་ཆོས་ཕྱིར་ལུས་སྲོག་ཅི་མི་སྙམ་དུ་
འདོར་བ་ལས་སྐལ་པ་བཟང་བ་མི་འོང་སྙམ་སེམས་ལ་དཔའ་བསྐྱེད་ནས་ཆོས་གྲོགས་རྗེ་བླ་མ་དང་ངེད་གཉིས་ཀྱི་བར་དུ་བཞག་སྟེ་ཚམ་ཚོམ་མེད་པར་བརྒལ་ཕྱིན་པས་ཤི་མ་
གསོན་གྱི་བློནེམ་ནུར་དང་བཅས་པ་ཞིག་གི་ངང་དུ་ཕར་ཀར་ཕྱིན་པ་ནི་རིན་པོ་ཆེ་རྣམ་པ་གསུམ་གྱི་བསླུ་བ་མེད་པའི་ཐུགས་རྗེར་ཤེས་སོ། ། དེ་ནས་རིམ་བཞིན་ཆུ་བོ་རིའི་ལྕགས་

ཟམ་ནས་དོན་ཞིང་གམ་པ་ལ་བརྒྱབ་ནས་འབྲོག་གཞུང་དུ་ཕྱིན་ཏེ་སྣ་དཀར་རྩེ་ནས་བྱས་འབྲུག་ར་ལུང་གི་ལ་བརྒལ། རྒྱང་རྩེའི་གཡས་ལག་ཐུར་དེད་དུ་ཕྱིན་པས་གཙང་གི་སྡེ་བ་
ཀོ་གཏོང་བ་ཞེས་འབྱོར་པ་དང་ལྡན་པ་ཞིག་གི་སར་སྒོམ་ཆེན་སྐུ་གཞོགས་རིན་པོ་ཆེ་བཞུགས་འདུག་པར་རྒྱུ་མཚན་བཅས་མཇལ་ཁ་དགོས་ཚུལ་བརྒྱུད་ནས་ཞུས་པར། སྦྱིན་
བདག་དང་གྲྭ་ཚང་རྣམས་ནས་འབྲུམ་པ་ཁུར་ཡོད་པར་མཇལ་ཁ་འོང་དོགས་མེད་སོགས་འབར་ཤ་ཁོ་ན་བྱེད་འདུག་པ་ལས་མཇལ་ཁ་གཏོང་འདོད་ཡེ་མི་འདུག་པས། རྗེ་བླ་མ་
ནས་འབྲུམ་པ་མེད་ངེས་པ་ངེད་རང་གསུམ་པོའི་སྐེ་མིག་གི་འབའ་ཡིན། གཞན་ངེད་ཚོ་ས་ཐག་རིང་པོ་ནས་དད་མོས་ཆེན་པོས་དཀའ་བ་དང་ལེན་ལྕི་བ་ཕྲག་ཁུར་གྱིས་བླ་མར་
གཏདནས་འོང་བ་ལ་མཇལ་ཁ་མི་འོང་བའི་ཐབས་མེད་ཅེས་གསུང་ཧམ་ཆེན་པོ་གནང་གིན་འདུག་པར། ཁོང་རྣམས་ནས་ཀྱང་ཟེར་ཚོད་མ་ཐེང་བར་ཚོམ་མེར་ལུས་འདུག་པའི་
བར་ལ་ངེད་རྣམས་ནང་དུ་ཐལ་གྱིས་ཕྱིན་སྐས་ཀ་བརྒྱུད་ནས་སོང་བས་འགོག་ལམ་གཉིས་ཀྱི་ཡོན་ཏན་མཐའ་དག་ལ་མངའ་དབང་འབྱོར་པའི་བདག་ཉིད་ཆེན་པོ་དོན་གྱི་སླད་དུ་

༄༅། ། མཚན་ནས་སྨོསན་རིག་འཛིན་ཆེན་པོ་པདྨ་བཤེས་གཉེན་ཞལ་སྔན་དཔོན་སློབ་ཁ་ཤས་གདན་འཇག་འདུག་པའི་སྤྱན་སྔར་ཕྱིན་པ་རིན་པོ་ཆེར་མཇལ་
ཕྱག་ཕུལ་ནས་ཕྱག་དབང་གནང་བའི་བར་ལ་སྐུ་གཞོགས་རིན་པོ་ཆེ་ནས་དེ་འདྲའི་ཁམས་པའི་ཧམ་པ་ལ་ཁྱེད་རྣམས་འབྲུམ་པ་ཡོད་ས་ནས་མིན་ནམ་གསུངས་བྱུང་བར་འབྲུམ་
དོགས་མི་དགོས་ཚུལ་བཅས་ཞུ་དོན་ཐམས་ཅད་ཞིབ་རྒྱས་སུ་ཞུས་པར་ཇ་ཆང་སོགས་བཟའ་བཏུང་བཟང་པོ་གནང་ནས། འོ་ན་ཁྱེད་རྣམ་སྔོན་དུ་དགོན་ནང་ལ་སོང་དང་ཞག་
གཉིས་ཚུན་ལ་ངེད་དཔོན་སློབ་ཕེབས་ཐུབ་པ་བྱེད་ཅེས་གསུང་ཤོག་བཅས་བརྫངས་པས། ངེད་རྣམས་དགོན་པར་སླེབས་ནས་བཀའ་འཛིན་བསྟན་པས་མཐུན་སྦྱོར་བཅས་སྤྱིལ་
ཆུང་ཞིག་དུ་བཞག། ཁོང་དཔོན་སློབ་ཀྱང་བཀའ་བཞིན་སླེབས་བྱུང་བར། ཐོག་མར་བྱང་གཏེར་ཐུགས་རྗེ་ཆེན་པོ་འགྲོ་བ་ཀུན་སྒྲོལ་གྱི་དུས་མཆོད་སྒྲུབ་པ་དང་འབྲེལ་བའི་
དབང་སྨིན་རྒྱས། ཡང་གཙང་པ་བླ་མ་ཞིག་གིས་ཞུས་ངོར་ཀར་གླིང་ཞི་ཁྲོའི་དབང་སྨིན་རྒྱས། དེ་རྗེས་ཕག་མོ་ཟབ་རྒྱའི་དབང་ལུང་ཁྲིད་བཅས་སྦྱོར་དངོས་རྗེས་གསུམ་ཚང་བ་

དང་། མཆོག་གཟིགས་ཀྱི་གྲུབ་པའི་འཁོར་ལོས་བསྒྱུར་བ་ཆེན་པོ་ཐུབ་བསྟན་བསྟན་འཛིན་གྱི་མདུན་ནས་གཅོད་ཡུལ་མ་ཅིག་སྙན་བརྒྱུད་ཀྱི་དབང་ལུང་ཁྲིད་བཅས་ཞུས། 
འདི་སྐབས་རྣམས་ངའི་ཆོས་གྲོགས་དེ་འཇིག་རྟེན་ངོས་ནས་ཧ་ཅང་སྒྱིད་ལུགས་ཆེ་སྟབས་གཞི་བྱེས་དལ་བྲེལ་གང་གི་སྐབས་སུའང་ཆུ་བུམ་པ་གང་ལེན་པའམ། ཤིང་ཐུར་མ་
གཅིག་འཐུ་བའི་བསམ་བློ་མེད་པའི་ཁར་ཐ་ན་ཆས་ཀ་ཅུང་ཞིག་ཡོད་ཕྱིན་མལ་ས་བཅའ་བ་ཚུན་ཁོ་བོས་ལག་བདར་ནས་བྱེད་དགོས་པ་ཞིག་ཡིན་ནའང་བྱས་པ་དྲིན་དུ་མི་གཟོ་བའི་
འདུ་ཤེས་བདག་གིར་བཞེས་པ་ཞིག་ཡོད་པར་རྗེ་བླ་མའང་ཐུགས་སུན་ཏེ་གང་མིན་བྱུང་གིས་དོགས་ནས། ཇི་སྐད་དུ། རྒྱལ་མཆོག་ལྔ་པ་ཆེན་པོས། ངེས་པར་མཛའ་ན་ངོ་
བསྟོད་མ་ཡིན་པའི། ། བླང་དོར་ཤ་ཚའི་གཏམ་གྱིས་གསོང་པོར་སྨྲ། ། ཞེས་པ་ལྟར་ང་རང་ལ་འདི་སྐད་ཅེས་གཞན་དུན་ཕྲ་མར་འདུག་ཀྱང་ཁྱོད་རྣམ་རིག་ཅང་ཤེས་པ་ཞིག་ལ་
དེས་ཅི་ལྟོ། ད་བློ་གཟུ་བོར་གནས་པས་དཔྱད་ཚེ་ཁོང་གི་ཁ་ཐབས་བྱ་སྤྱོད་འདིར་དཔག་ན་ཁྱེད་ཀྱི་ལུས་སེམས་གཉིས་ཀའི་ཁུར་དུ་འགྲོ་བ་ལས་འོས་མི་འདུག་པས། རེ་ཞིག་

༄༅། ། ཕ་ཡུལ་དུ་ཕྱོགས་ལ་ངེད་ཅག་ལྷན་རྒྱས་སུ་ཕྱིན་པས་ཁོང་པ་ཕ་ཡུལ་དུ་ངོ་ཞིག་འཕྲོད་ཐབས་བྱས་ན། དེ་རྗེས་ཁྱོད་རང་ཀཿདཔལ་རྫོགས་གསུམ་
གང་དུ་སྡོད་ཀྱང་ང་རང་གིས་མཐུན་སྦྱོར་བྱས་ནས་ཆོས་གཤའ་མ་ཞིག་འོང་བར་ཁག་ཐེག་ཚུལ་སོགས་ཤིན་ཏུ་ཐུགས་བརྩེ་བས་བླང་དོར་གྱི་ཤ་ཚའི་གནད་མང་པོ་གནང་བྱུང་
བར༑ང་རང་ནས་ལགས་སྐྱབས་རྗེ་ཉིད་ནས་གང་གསུངས་དོན་ལ་གནས་ཀྱང་རེ་ཞིག་རང་ངོས་ནས་སྔོན་ལས་ཀྱིས་འབྲེལ་བ་དབང་བཙན་པར་གཙིགས་སུ་བྱེད་བཞིན་འདི་
ཀའི་མུར་ཅི་འཁྱོལ་བྱེད་པ་ལས་ཕ་ཡུལ་གྱི་འདུན་པ་གཏན་ནས་མེད་པས། དེ་ཚུལ་ལ་བཀའ་ནན་མི་བགྱིད་པར་ཞུས་པས་གསན་སོང་། དེར་ངེད་གྲོགས་མཆེད་ལ་གྲུབ་ཆེན་
པ་ཐུབ་བསྟན་ལགས་ཀྱི་མདུན་ནས་ཟླ་ཤས་ཙམ་གྱི་ཕོགས་གནང་རྒྱུའི་བདག་རྐྱེན་སྤྲད་ནས་དེར་སྡོད་རྩིས་བྱས། འདོད་ཆོས་རྣམས་གྲུབ་ནས། རྗེ་བླ་མ་ཕྱིར་འབྱོན་ཁར་ད་སྟེ་
ལོ་གསུམ་མཚམས་ང་རང་ཤི་མ་སོང་ན་ཡི་གེ་ཞིག་བསྐུར་འོང་རྒྱུ་ཡིན་པས་དེ་དུས་ཁྱོད་གྲོགས་མཆེད་ཕྱིར་ང་རང་གང་དུ་ཡོད་པར་སྙེགས་མ་འོང་ཕྱིན་ཆོས་དམ་ལ་འགལ་བ་

ཡིན་ཚུལ་གྱིས་འགགས་བསྡམས་ནས་འབྱོན་པར་ཆས་པ་ལ་ང་རང་ནས་ལྷ་སའི་བར་ཞབས་ཕྱི་བྱེད་པར་ཞུས་པས། ཁྱོད་རང་ཡར་ལམ་མགོ་ཐོན་དོགས་མེད། ང་རང་
གཅིག་པུར་འགྲོ་བ་ལས་འོས་མེད་གསུངས་གསན་དུ་མ་འདོད་པས་ངས་བླ་མ་བཀའ་དྲིན་ཅན་དེ་གཅིག་པུར་ཕེབས་པ་སེམས་ཀྱིས་མ་བཟོད་ནས་ལྷ་སའི་བར་ཅིས་ཀྱང་ང་རང་
ནས་ཞབས་ཕྱི་བྱེད་དགོས། ང་རང་ཡར་མགོ་ཐོན་མིན་གྱི་དོགས་པ་གཏན་ནས་མི་དགོས་ཚུལ་བཅས་ནན་གྱིས་ཞུས། ངེད་དཔོན་སློབ་གཉིས་རྒྱང་རྩེ་གྱེན་ལ་སྔར་ཤུལ་བཞིན་
ལ་བརྒྱབ། རིམ་གྱིས་ཡར་འབྲོག་ཐུར་ལ་འབྱོར་དུས་རླུང་དང་ཆུ་སེར་བསྡོང་བ་ལྟ་བུའི་ནད་ཚབས་ཤིན་ཏུ་ཐུ་མོ་ཞིག་གིས་རྗེ་བླ་མ་བསྙུངས་ནས་ཟུག་ཟེར་རྒྱུན་མི་ཆད་པའི་ཁར་
སྐུ་ཉམས་ཀྱང་ཤིན་ཏུ་ཞན་པ་བཅས་འདས་ལ་ཁད་དུ་ཉེ་ཡང་གསོལ་ཆས་ནི་ཚིལ་རུལ་བ་དུམ་གཅིག་དང་སྣུམ་ནག་རྫ་ཆུང་གང་མ་གཏོགས་ཇནག་ཁོ་ན་ལས་ཙམ་པ་ཁག་མགོ་
གང་ཡང་མེད། སྐུ་མལ་བསོས་པར་ང་རང་གིས་ལག་པ་གཉིས་ཆར་ཤུགས་བསྐྱེད་ནས་འཐེན་པ་མ་གཏོགས་བཞེངས་མི་ཐུབ་པའི་གལ་ལ་ཐུག་ཀྱང་གསུང་གཅོང་གཏན་ནས་

༄༅།     ། མེད་པའི་ཁར། དེང་སྐབས་འོ་ཅག་གི་ལུས་ལ་བབ་བསྐུར། སེམས་ལ་གྱོང་བསྐུར་ནས་དམ་པའི་ཆོས་ཕྱིར་དཀའ་བ་ཅུང་ཟད་རེ་སྤྱོད་རྒྱུ་ཡོད་
པ་འདི་དལ་འབྱོར་བཅོ་བརྒྱད་དང་ལྡན་པའི་ལུས་དང་འཁོར་ལོ་ཆེན་པོ་བཞིའི་དཔལ་ལ་སྙིང་པོ་ལོན་པ་ཡིན་པས་སྐྱེ་བ་མང་པོར་ཚོགས་བསགས་སྒྲིབ་པ་སྦྱངས་པའི་འབྲས་བུར་
གདོན་མི་ཟའོ་གསུངས་ནས་ཐུགས་ལ་དགའ་བ་ཚད་མེད་པ་འཁྲུངས་གྱིན་འདུག་པར་ཁོ་བོས་ངོ་མཚར་སྐྱེ། མེ་ཚོགས་སྤུ་གྲིའི་སོ་ཡང་བརྒལ་ནསནི། ། ཕྱི་མཐར་ཐུག་གི་
བར་དུ་དམ་ཆོས་བཟུང་། ། ཞེས་པ་དེ་རྗེ་བླ་མ་འདིས་ཕྱག་ལེན་ཏུ་ཐེབས་འདུག་སྙམ་སྤྲོ་བའང་སྐྱེས་ལ། སྐབས་འགར་ངེས་པར་མིས་མཐོང་ཐོས་མེད་པའི་གནས་འདིར་སྐྱེས་
བུ་དམ་པ་འདི་སྐུ་གཤེགས་པར་འདུག་སྙམས་བླ་མས་མི་གཟིགས་སར་མང་པོར་ངུ་ཡང་ཤོར། ཡང་རེས་ཤིག་ཁྱོད་ནས་ང་ཁུར་ན་ལྕོག་གམ་གསུངས་པར། ང་རང་གི་རྒྱབ་
ཀྱི་སྙུག་གཟེབ་འདི་དོརན་ངས་ཐེག་ངེས་པས་གཟེབ་ཕྱིར་འཕེན་ནམ་ཞུས་པས་ད་འོན་དེ་ཙམ་ཨེ་དགོས་མི་ཤེས་གསུངས་ཐུགས་རུས་བསྐྱེད་ནས་འབྱོན་བཞིན་ཁྱོད་སྔོན་ལ་སོང་

ལ་དོ་ནུབ་ཀྱི་དགོངས་མལ་བདེ་ས་ཞིག་ཚོལ་གསུངས། ངས་ཅུང་ཞིག་ཕྱིན་པས་ས་བདེ་ས་ཞིག་ཏུ་རྡོ་རྭ་ཞིག་འདུག་པ་དེའི་ནང་དུ་སྡོད་ས་བྱས་གཟིམ་མལ་ཞིག་བཅས་ནས་
བསྡད་པས་ཕེབས་བྱུང་ནས་འདིར་ཤི་ནའང་འཆི་ནུས་པ་འདུག་གསུངས་གཟིམ་མལ་དུ་བཞུགས། ཅུང་ཟད་སྐུ་ངལ་སོས་པ་དང་གསོལ་ཇ་བཞེས། རྗེའི་སྐུ་ལུས་ཐམས་ཅད་
ལ་སྣུམ་ནག་དེས་བསྐུ་མཉེ་ཞིག་བྱས་ནས་གཟིམ། ཕྱིར་ཉིན་མདང་ཅུང་ཞིག་བདེ་སྣང་ཤར་ཡང་ཅི་མ། དེ་རིང་ཚོ་འདིར་སྡོད་པ་ལས་འོས་མེད་གསུངས་པར་ལེགས་སོ་ཞུས་
ནས༑ང་རང་གིས་འབུད་རྒྱུ་ཞིག་འཐུ་བའི་བར་ལ་རྗེ་བླ་མ་ནས་སྐུ་ཆས་གསོལ་ནས་ང་རང་འབོད་ཀྱིན་འདུག་པ་དྲུང་དུ་ཕྱིན་པས་འོ་ཅག་གཉིས་གླེན། ལྟོ་བཅས་གང་ཡང་
མེད་པར་འདིར་སྡོད་ཕྱིན་འཆི་བ་ལས་འོས་མེད་འདོང་གསུངས་ནས་ཕྱིན་པས། དེའི་ནུབ་མོ་དགོངས་མལ་བཏབ་པའི་ཉེ་ལོགས་ཤིག་ཏུ་རྗེ་བླ་མས་གནའ་བའི་རོ་གཅན་གཟན་
གྱིས་ཟོས་པའི་ཐེད་ཧྲུལ་རྒྱུས་པ་ཅུང་ཟད་བཅས་འབྱར་བ་ཞིག་རྙེད་འདུག་པས་འདིའི་རུས་པ་རྣམས་ཞིབ་མོར་བརྡུང་ལ་སྐོལ་ཅིག་དང་ཁུ་བ་རྣམས་ངས་བཏུང་གི་རྒྱུས་པ་རྣམས་

༄༅། ་། ཁྱོད་ནས་ཟོ་ཞིག་གསུངས། དེ་ལྟར་བྱས་ནས་གཟིམ་པས་ཕྱིར་ཉིན། རྗེ་བླ་མའི་ཞལ་ནས་མདང་རུས་ཁུ་བཏུངས་པས་ངའི་རླུང་ཁུག་ནས་
གཉིད་ཀྱང་དགའ་རབ་བྱུང་། དེ་རིང་འགྲོ་རྒྱུའང་ཡོད་ཚོད་དུ་སྣང་གསུངས། དེ་ལྟར་རིམ་གྱིས་ཕྱིན་ནས་གམ་པ་ལ་བརྒྱབ་ཆུ་བོ་རིར་བརྟོལ། ཉེ་ཞོལ་གྲོང་འདབས་དེར་ང་
རང་སྔོན་ལ་སོང་ནས་ཁེབས་ཞབས་ཤིག་ཏུ་སྡོད་ས་བྱས་པར་བུད་མེད་ཆས་བཙས་བཟང་མ་ཞིག་གིས་དེར་སྡོད་མི་ཆོག་ཟེར་འབར་གྱིན་ཡོད་ཐོག་རྗེ་བླ་མ་བྱོན་བྱུང་བས་མོས་
ཁོང་གི་སྐུ་གཟུགས་ཤིན་ཏུ་རིད་པ་མཐོང་ནས་ཧ་ལས་ཏེ་འདི་ཅི་ལས་བྱུང་དྲིས་པར་གནས་སྐོར་ལ་སོང་བ་ཡིན་ཚུལ་བཤད་པས་མོ་སྙིང་རྗེ་དབང་མེད་དུ་སྐྱེས་ཏེ་ནང་དུ་སོང་ནས་
ཆང་བཟང་པོ་དམ་གང་དང་རྩམ་པ་པར་གང་བཅས་བསྩལ་བྱུང་བར་ཆང་དང་གསོལ་རྩམ་བཅས་གསོལ་ནས་གཟིམ་པར་ཕྱིར་ཉིན་སྐུ་ལུས་རླན་ཕེབས་པ་ལྟ་བུ་ཞིག་སྙུང་ཁམས་
བདེ་མལ་གྱིས་སོང་འདུག། དེ་ནས་ལྕགས་ཟམ་བརྒྱུད་དེ་གྲྭ་པའི་སར་སླེབས་ཁོང་ཡང་བདེ་མོར་འདུག། དེར་རྗེ་བླ་མའི་ཞལ་ནས་ང་རང་ད་རེས་འཆི་མ་ཤོར་བ་ཁྱོད་ཁོ་ནའི་

དྲིན་ཡིན་དོ་དགོང་ང་རང་ལ་ཕངས་མི་དགོས་ཚོང་དུས་སུ་སོང་ལ་ཤ་ཆང་བཟང་པོ་ཞིག་ཉོས་ཤོག་གིས་གསུངས་པ་བཞིན་ང་རང་ཁྲོམ་དུ་སོང་ནས་ཤ་ཆང་མཚོན་པ་ཞིག་ཉོས་
ནས་ཕྱིར་ལོག་པས་ངེད་ཚོའི་ཕ་ཡུལ་བ་ཡུ་ཤུལ་ཨོ་རྒྱན་དང་མཆོག་ཚང་འོད་ཟེར་གཉིས་བླ་མ་དཔོན་གཡོག་སར་སླེབས་འདུག་པར་འཚམས་འདྲི་འདྲ་བྱས་རྗེས། དེར་བསྟུན་
ཕ་ཡུལ་ཕྱོགས་པའི་དབུས་མགྲོན་པ་དགེ་རྩེའི་གཉེར་པ་བློ་གྲོས། ཀ་བཞི་ནས་ཐང་ཆེན་དགེ་ལེགས་དང་ཐང་ཆེན་མནའ་མ་དགེ་བཟའ་བཅས་ཚན་ཆེ་བ་སླེབས་འདུག་པར་ངོས་
འཕྲད་རྗེས་ཁོང་རྣམས་ནས་ཅིས་ཀྱང་ང་རང་ཕ་ཡུལ་ལ་འགྲོ་དགོས་ཚུལ་ནན་ཏན་བྱེད་འདུག་པར། ཁོ་བོས་ང་རང་གི་གྲོགས་མཆེད་ལྷོ་འབྲས་མོ་གཤོང་དུ་ཡོད་པས།
དེ་ཁྱོད་ཚོས་ལོན་ན་མ་གཏོགས་འགྲོ་ཐབས་གཏན་ནས་མེད་ཚུལ་ལབ་པས་ཁོང་རྣམས་ཁོ་ཐག་ཆོད་ནས། ང་རང་ལ་གྲོ་གསོས་རྟེན་ཐང་ཆེན་དགེ་ལེགས་ནས་མར་རྒྱ་གསུམ་
ཐང་ཆེན་མནའ་མ་དགེ་རྩེ་བཟས་དངུལ་སྲང་གསུམ། གཉེར་པ་བློ་གྲོས་ནས་ཇ་ཁག་གཅིག། འོད་ཟེར་ཨོ་རྒྱན་གཉིས་ཀས་ཇ་ཁག་གཅིག། རྗེ་བླ་མས་ཁོང་རྣམ་པ་ནས་སྐྱི་

༄༅། །གྲོ་བྱས་ཏེ་ཇ་ཁག་གཉིས་གནང་བ་བཅས་ཁུར་ནས། སྔ་སོར་རྗེ་བླ་མ་ངེད་དཔོན་གཡོག་དང་མཉམ་དུ་གཙང་སྒོམ་ཆེན་སྐུ་གཞོགས་རྡོར་བྲག་
དགོན་དུ་མཆོག་སྤྲུལ་ལ་བཀའ་ཆོས་གནང་ཕྱིར་ཕེབས་ཡོད་པས་དེར་གཏད་སོང་ན་ཡར་ལམ་མགོ་ཐོན་ངེས་སུ་འདུག་སྙམ་ནས་ཡར་ཆབ་གྲུར་ཐོན་གྲིབ་ལ་བརྒྱབ་ཁྲ་ཕུ་ཐུར་ལ་
བརྒྱུད་ནས་རྡོར་བྲག་ཏུ་ཕྱིན། སྐུ་གཞོགས་རིན་པོ་ཆེ་བར་ཁང་ཞིག་ཏུ་བཞུགས་ས་གནང་འདུག་པར་མདུན་དུ་ཕྱིན་ནས་དེ་ཚུལ་ཞུས་པ་འོང་གསུངས་ནས་བཀའ་འདྲི་སོགས་
བསྩལ་རྗེས་གཟིམ་ཆུང་རྩེར་དབང་འབུལ་བར་ཕེབས་སོང་། ང་རང་གི་ཁུར་པོ་གཟིམ་ཤག་ཏུ་ཕོག་ནས་བསྡད་པས་མི་རིང་བར་སྐུ་གཞོགས་ག་ཤེད་དུ་ཕེབས་ཆས་ཀྱི་གྲྭ་ཚང་
འུར་ལངས་འདུག་ཀྱང་། ལར་གཙང་པ་དེ་མི་ངན་ཞིང་ཁམས་པ་སྤྱི་ལ་སྡང་ཞེན་ཆེ་གཤིས་ང་ལ་ནི་ལོ་རྒྱས་ཙམ་ཡང་མི་འདུག་ཀྱང་། འབོག་དྲིལ་འདྲའི་ཁུར་ཆས་མང་པོ་སྟ་
གོན་བྱས་འདུག་པར། ངས་ཀྱང་དར་འབོག་ཞིག་ཁུར་ནས་གྲྭ་ཚང་གི་གྲལ་དུ་འཚངས་ཕྱིན་པས་འབྱོན་ས་སྡེ་པ་དབང་ཕྱུག་ཚང་ཡིན་འདུག། དེར་ངེད་དཔོན་གཡོག་ནས་

ཐུགས་རྗེ་ཆེན་པོའི་སྦྱིན་སྲེག་ཅིག་བླུགས་ནས་ཞག་གཅིག་བཞུགས་པར་སྐུ་གཞོགས་ལ་འབུལ་ནོད་གྱ་ནོམ་པ་དང་། ངེད་རྣམས་ལ་ཊམ་ཁ་ཕྱེད་དང་བསོད་བཏགས་རེ་ཕུལ། 
ཡང་ཞག་ཤས་འཕྲོར་དུད་ཚང་ཞིག་གིས་གདན་འདྲེན་ཞུས་པར་འབྱོན་ཁར་ཁྱོད་རང་ཆུ་བོ་རིར་བང་ཆེན་ཞིག་ལ་འགྲོ་ནུས་སམ་གསུངས་པར་ལགས་སོ་ཞུས་པས་གསུངས་
ཤོག་རྟེན་བཅས་བསྐུར་ནས་འདི་མགྲོན་ཁང་བུ་རྒྱུད་ལ་ལྕགས་ཟམ་བླ་བྲང་དུ་ཕུལ་ནས་འབྱོར་ལན་ལོན་ཐུབ་པ་གྱིས་ཤིག་གསུངས། དེ་མ་ཐག་ལ་འུར་ཕྱིན་པས་གཞན་ནས་
ཞག་མལ་དགོས་པ་ཞིག་ལ་ང་རང་དགོངས་མོ་དེར་སླེབས། མགྲོན་ཁང་བུའི་ཁང་པ་དྲིས་ནས་ནང་དུ་ཕྱིན་ལོ་རྒྱུས་བཤད་དེ་རྟེན་བཅས་སྤྲད་པས་ཁོང་ཚང་ནས་ང་རང་ལ་མཐུན་
རྐྱེན་འདྲ་གང་དྲག་བྱས་ནས་བླ་བྲང་ལ་ཞུ་ཤོག་ཕུལ་སོང་། ཕྱིར་ཉིན་ཉིན་གུང་ཙམ་ལ་འབྱོར་ལན་རྟེན་བཅས་དང་ལམ་ཆང་ཉོ་ཆས་ཊམ་ཁ་གཉིས་ཤ་དང་རྩམ་པ་བཅས་གནང་
བ་ཁུར་ནས་ལོག་ཕྱིན་པས་ཉི་མ་དགོངས་མོར་སོང་གཤིས་ལམ་དུ་ཞག་དགོས་བྱུང་། ཕྱིར་ཉིན་ཉི་དྲོས་ལ་དགོན་ནང་དུ་སླེབས་ཚེ་བླ་མས་ཀྱང་ཕེབས་ཐུབ་འདུག་པར་འབྱོར་

༄༅། ། ལན་ཕྱག་ཏུ་ཕུལ་བས་ཨ་ཀྱང་ཁམས་པས་ཧུར་ཐག་ལ་འབྱོར་ལན་ལོན་པས་གོ་བཅད་གསུངས་ཐུགས་དགྱེ་ཚོར་ཆེན་པོ་མཛད། དེ་ནས་ཟླ་བ་
གཅིག་ཙམ་ལ་དབང་ལུང་ཕོན་ཆེ་བ་ཞིག་ཐོབ་ཀྱང་དེ་དུས་ལོ་ཉུང་གཤིས་གང་ཡིན་གྱི་གསལ་ཁ་མི་སྣང་། འདི་སྐབས་དུད་ཆེ་ཕྲ་མང་པོའི་སར་ང་རང་ཞབས་ཕྱིར་ཕྱིན་པས་
ཞབས་འདེགས་ལ་གུས་པ་དང་བློ་དྲང་བའི་རྒྱུས་ཐུགས་བརྩེ་དཔེ་མེད་མཛད། རྡོར་བྲག་བླ་བྲང་ནས་བོད་དངུལ་སྲང་ཉེར་ལྔས་མཚོན་སྐུ་གཞོགས་ལ་འབུལ་ནོད་གཏོས་ཆེ་བ་
དང་གྲྭ་ཚང་ལའང་ཕྲན་བུ་རེའི་གནང་སྦྱིན་འདྲ་བགྱིས་མཐར་ངེད་དཔོན་སློབ་རིམ་གྱིས་གྲུ་བརྒྱུད་ནས་ཕར་ཁའི་འཕྲང་ནང་ཞིག་ཏུ་བགྲོད་སྐབས་རྟ་རྒོད་ཤས་ཅན་ཞིག་ལ་གུར་གྱི་
ཀ་བ་བཀལ་ཡོད་པ་མ་ལྕོགས་པར་དྲུད་པའི་ཧྲག་སྒྲ་ལ་རྟ་དྲེལ་ཐམས་ཅད་འདྲོགས་ནས་དཔོན་སློབ་ཚང་མ་འཕྲང་འོག་ཏུ་འཕེན་ལ་ཁད་དུ་ཉེ་བར་ང་རང་རྟ་ཕོ་བྲ་བོ་བཟང་བ་ཞིག་
ཞོན་ཡོད་པའི་གོང་ནས་མཆོངས་ཏེ་གུར་ཀ་བཀལ་སའི་རྟའི་རྣ་བ་གཉིས་ནས་བཟུང་སྟེ་མནན་བསྡད་པས་ཐམས་ཅད་ཧ་ལས་པར་མ་ཟད། སྐུ་གཞོགས་རིན་པོ་ཆེ་ནས་གཟིགས་

པར་དེ་འདྲའི་མིའི་རྩལ་ལ་འཕུར་བ་ལས་དེ་ཙུག་ཡོང་དོགས་མེད་སོགས་ངོ་མཚར་ཆེན་པོ་གནང་སོང་། དེ་ནས་སྡེ་པ་ཅོ་གྲོང་པ་ཞེས་རྫོང་དཔོན་ཞིག་གི་སར་བྱོན། ལས་
བཞིའི་སྦྱིན་སྲེག་དང་གཡང་སྐྱབས་བཅས་ཉིན་བཞིར་བཞུགས། སྐུ་གཞོགས་ལ་རྟ་འབུལ་སོགས་དང་། ངེད་རྣམས་ལ་བསོད་བཏགས་བརྒྱད་རེ་དང་ཊམ་ཁ་རེ་བཅས་ཕུལ། 
དེ་སྐོར་གྲོང་ཆོག་ཤིན་ཏུ་མང་བར་བྱོན། སླར་དོས་ལ་བརྒྱུད་ཡར་འབྲོག་མཚོ་མཇུག་ནས་བྱས་མཚོ་གཡས་སྐོར་གྱིས་ཕྱིན་པས་འབྲོག་གཞུང་ཆེན་པོ་ཞིག་འདུག་པ་དེས་དུད་སོ་
སོ་ནས་དུད་གདན་བྱས། མར་ཕོན་ཆེ་བ་སོགས་འབུལ་ནོད་བསམ་གྱིས་མི་ཁྱབ་པ་བྱུང་བཞིན་ཡར་འབྲོག་བསམ་ལྡིང་དགོན་དུ་བྱོན། དེར་ཅོ་གྲོང་སྡེ་པ་ས་ནས་གཡར་བའི་
ཐང་སྟོང་རྒྱལ་པོའི་སྣང་བརྙན་གྱི་ཁྲོ་པར་དང་མར་གཏོས་ཆེ་བ་ནོམ་རྫས་ཕྲན་ཚེགས་བཅས་སྔོན་དུ་དགོན་ནང་ལ་སྐྱེལ་གྲབས་འདུག་པས། ངས་སྐུ་གཞོགས་ལགས། 
དེ་སྔོན་ཞབས་ཕྱིར་ཁྲིད་ནས་རྙེདནོམ་ལགས་པ་ཐུགས་རྗེ་ཆེ། ད་བྱུང་ན་ང་ཡང་སྟབས་འགྲིགས་འདིར་བསྟན་ཆོས་གྲོགས་སར་གཏོང་ཐུབ་པའི་བཀའ་དྲིན་ཞུ་བྱས་པས། 

༄༅། ། འོ་ན་དེ་ག་ཆོག་མོད་ཁྱོད་ནས་ངེད་ཀྱི་ཆིབས་དཔོན་ལ་གྲོགས་དན་གྱིས་ལ་ནོམ་རྫས་རྣམས་མགོ་ཐོན་ཐུབ་པ་གྱིས་དང་དེས་འཐུས་གསུངས། 
ཡང་ཐུགས་དགོངས་ཕྱི་མ་ཞིག་ལ་ཁྱོད་དགོན་ནང་ནས་རིངས་སྟབས་སུ་གཙང་འོ་ཡུག་ཏུ་བང་ཆེན་ཞིག་ལ་གཏོང་སྙམ་པ་ཡིན་པས་འགྲོ་ནུས་སམ་གསུངས། ཕྱག་མཛོད་
ལགས་ནས་ཆོས་གྲོགས་ལ་གཏན་ནས་ལམ་རྒྱུས་མེད་པ་ཞིག་ལ་ས་ཐག་རིང་པོ་དེར་འགྲོ་ཐུབ་དོགས་མེད་ཞུས་འདུག་པར། ངའི་བསམ་པ་ལ་ག་རེ་ལམ་ཐག་རིང་པོར་ཡོད་
ངེས་ཀྱང་། ཀུན་མཁྱེན་བླ་མས། མངགས་གཞུག་བང་ཕྱིན་ཕྱག་དར་ཚུན་ཆོད་ཀྱང་། ། ངལ་བ་འབྲས་བཅས་ཚོགས་ཀྱི་ལམ་མཆོག་ཡིན། ། གསུངས་པ་བཞིན་ངལ་བ་དོན་
ལྡན་ལས་མེད་པས། སྐྱེས་བུ་དམ་པ་འདིའི་གསུང་ལྡོག་ཏུ་མི་རུང་སྙམ། གང་གསུངས་ལས་མེད་ཚུལ་ཞུས་པས། སྐུ་གཞོགས་ཐུགས་མཉེས་ནས་འོ་ན་ཕྱག་མཛོད་ས་
ནས་ལམ་ཆས་སོགས་ལོངས་ལ་རིམ་གྱིས་འོ་ཡུག་གོས་སྔོན་ལྷ་ཁང་དུ་ཡི་གེ་འདི་འཕྲོད་ངེས་ཤིག་གྱིས་ལ་འབྱོར་ལན་དགོན་འདིར་འོང་མི་དགོས་གསུངས་ནས་གསུང་ཤོག་

རྟེན་བཅས་ཆེན་པོ་ཞིག་སྤྱད། ཡང་སྐེད་གྲི་བཟང་པོ་ཞིག་གཏད་ནས་ཆོས་གྲོགས་སྙིང་ཁམས་དང་རྩལ་ཤུགས་བཟང་བ་བཅས་གྲི་འདི་ཡོད་ཕྱིན་གཞན་གྱིས་འཕྲོག་བཅོམ་ཐུབ་
དོགས་མེད་གསུངས་ནས་བརྫངས་པས། འདི་སྐབས་ང་རང་ལོ་ཉུང་གཤིས་བན་ཧོར་རྫིག་རྫིག་འདྲ་མོར་ཡོད་པས་ཆིབས་དཔོན་ཡིད་ཅིག་མ་ཆེས་པར་ཁམས་པས་ང་རང་
ལམ་ནས་རྡུང་འཐག་བཏང་ཡོང་ངེས་པས་གྲོགས་གཞན་ཞིག་གཏོང་རོགས་ཞུ་འདུག་པར་སྐུ་གཞོགས་ནས་ཁོང་མི་གཞི་ལེགས་པ་ཞིག་ཡོད། དེ་འདྲ་མི་བྱེད་པར་ངས་ཁག་
ཐེག་གསུངས་པས་ཁོ་ཡིད་ཆེས་སོང་། དེར་ངེད་གཉིས་ཀས་རྟ་དྲེལ་བཅུ་གསུམ་གྱི་ཁལ་བཀལ་ནས་རིམ་བཞིན་ཡར་འབྲོག་ཁ་རུ་ལ་བརྒྱུད། རྒྱང་རྩེའི་གཞུང་ནས་བྱས་ཉེ་ཞོ་
མེད་པར་ལྷ་རི་གཟིམ་ཕུག་ཏུ་སླེབས། དེར་རྒྱུ་ནོམ་རྟ་དྲིལ་བཅས་གཉེར་པ་ལ་རྩིས་སྤྲད། གཙང་འོ་ཡུག་ཏུ་འགྲོ་བའི་ལམ་ཆས་བླངས་ནས། ཐུབ་བསྟན་ལགས་ཀྱི་སྐུ་རྩར་
གྲོགས་མཆེད་སར་ཕྱིན། ང་རང་ལ་རྙེདནོམ་ཊམ་ཁ་ཞེ་ལྔ། ཇ་ཁག་དྲུག་ཅིག། བསོད་བཏགས་བདུན་ཅུ་ཙམ་འདུག་པ་ངོ་སྤྲད་ནས་ཞག་གཅིག་གཉིས་ཞིག་ལ་ངལ་བསོས། 

༄༅། ། དེ་ནས་རིམ་གྱིས་གཡོང་པོའི་ལ་བརྒྱབ། གཙང་རོང་ཆེན་ཐུར་ལ་ཕྱིན་སྐབས་རྐང་ཐང་ཁ་ཤས་ནས་འཕྲོག་ཆས་བྱས་ཀྱང་། གླགས་མ་རྙེད་
པར་ལུས། དེ་ནས་རོང་ཆུང་གི་གྲུར་ཐོན། འོ་ཡུག་གྱེན་དུ་རིམ་གྱིས་ཕྱིན་གོས་སྔོན་ལྷ་ཁང་དུ་ཡི་གེ་གཏད་ཕྱིར་ཉིན་འབྱོར་ལན་རྟེན་བཅས་དང་པོ་ཏི་ཞིག་འདུག་པ་བསྣམས་
ནས་སྔར་ཤུལ་བཞིན་རིམ་གྱིས་ལྷ་རི་གཟིམ་ཕུག་གི་དགོན་ཐོག་ཏུ་འབྱོར་ནས་ཞག་གཅིག་ངལ་བསོས། དེར་ཡང་ཕྱིར་ཡར་འབྲོག་ཏུ་ཆིབས་པ་ཞིག་སྐྱེལ་དགོས་འདུག་པས་
ཁྱེད་རང་གཅིག་འབྱོན་ཐུབ་བམ་ཟེར་འདུག་པར། ཇི་སྐད་དུ་ཀུན་མཁྱེན་བླ་མས། འགྲོགས་པར་བདེ་བ་སྐ་རགས་ལྟ་བུ་དང་། ། འཇུག་པར་བདེ་བ་ལན་ཚྭ་ལྟ་བུ་དང་། ། བཟོད་
སྲན་ཆེ་བ་ཀ་བ་ལྟ་བུ་ཡིས། ། བླ་མའི་འཁོར་དང་རྡོ་རྗེའི་སྤུན་ལ་བསྙེན། ། ཞེས་གསུངས་པ་བཞིན་དང་དུ་བླངས་ནས་ཆིབས་པ་དང་གསུང་ཤོག་པོ་ཏི་རྣམས་བསྐྱལ་ནས་ཕྱིན་
པས༑ཁོང་དཔོན་སློབ་ཡར་འབྲོག་དགའ་ལྡན་ཞེས་རྙིང་མའི་དགོན་ཆུང་ཞིག་ཏུ་ཕེབས་འདུག་པས། རྟེན་བཅས་དང་པོད་རྣམས་ཕུལ་རྒྱུ་མཚན་ཞིབ་ཏུ་ཞུས་པས་ཤིན་ཏུ་

མཉེས་ནས། དེ་འདྲའི་མིའི་ཧུར་ཐག་ལ་ལམ་རྒྱུས་མེད་པའི་ས་ཐག་རིང་པོ་དེནས་ཉེ་ཞོ་མེད་པར་འདོད་དོན་འགྲུབ་འོང་བ་དེས་ཆོག་མོད། འདིར་འོང་རྒྱུ་ཟདན་མ་གཏོགས་
ཁོང་ལ་དཀའ་ལས་དེ་ཙམ་ཉན་དོགས་མེད་སོགས། གཞིའི་ཀའི་ཕྱག་མཛོད་ལ་བཀའ་བཀྱོན་ཚུལ་གནང་། ད་འོ་ན་ཁྱོད་ཞག་ཤས་འདིར་སྡོད་ལ་ངལ་བསོས་ཤིག་གསུངས། 
དེར་ང་ཉི་མ་གསུམ་ཙམ་བསྡད་པར། ཕྲུག་སྤུ་རུག་བཟང་བ་ཞིག་དང་སྒོམ་ཐག་གཅིག། ཊམ་ཁ་གཉིས་བཅས་གནང་བ་ཁྱེར་ནས་ཕྱིར་ལོག་ལྷ་རི་གཟིམ་ཕུག་གི་དགོན་ཐོག་
ཏུ་ཞག་གཅིག་བསྡད་ནས་ཆོས་གྲོགས་སར་ཕྱིན། ང་རང་ཇ་ཁག་གཅིག་དར་བཅས་གྲུབ་ཆེན་རིན་པོ་ཆེ་ཐུབ་བསྟན་ལགས་མཇལ་ཕྱག་ལ་ཕྱིན་གང་ཅིའི་བཀའ་འདྲི་དབུགས་
དབྱུང་སོགས་གནང་བར་དེ་ཚུལ་ལོ་རྒྱུས་འདྲ་ཞིབ་དོན་ཞུས། དེ་ནས་མི་རིང་བར་ངེད་གྲོགས་མཆེད་ནས་གྲུབ་ཆེན་རིན་པོ་ཆེའི་མདུན་ནས་བྱང་གཏེར་ཐུགས་སྒྲུབ་ཀྱི་ཁྲིད་སྨིན་
རྒྱས་སུ་ཞུས་ནས། དཀའ་བ་ཁྱད་བསད་ཀྱིས་ཁྲིད་སྦྱང་འབུམ་ལྔ་མ་མཐར་ཆགས་སྙིང་ཚིམས་པ་ཞིག་བྱས། མཎྜལ་རྟེན་མཚོན་པར་ཕྲུག་དང་སྒོམ་ཐག་བཅས་ཕུལ། 

༄༅། །འདི་སྐབས་ཙན་གཙང་རོང་ཆེན་གྱི་སྡེ་པ་ཡུལ་ལྷ་ཞེས་པའི་སར་སྐུ་གཞོགས་ཕེབས་ཡོད་ཚུལ་ཐོས་པར། གྲུབ་ཆེན་རིན་པོ་ཆེ་ནས་གདན་འདྲེན་
ཞུ་དགོས་འདུག་པར། ང་རང་གདན་ཞུས་ལ་སྡེ་པ་སར་ཕྱིན་ནས་དེ་ཚུལ་ཞུས་པར་སྐུ་གཞོགས་དཔོན་སློབ་ཕེབས་ནས་འདོད་ཆོས་འདྲ་གང་འོས་གནང་ནས་ཞག་གཉིས་ཙམ་
བཞུགས། ཊམ་ཁ་བརྒྱའི་མཚོན་འབུལ་ནོད་འདྲ་བགྱིས་མཐར་ཁོང་དཔོན་སློབ་རང་གནས་སུ་ཐེག། དེར་གྲུབ་ཆེན་རིན་པོ་ཆེའི་མདུན་ནས་ངེད་གཉིས་ཀྱིས་བྱང་གཏེར་སྐོར་
གྱི་དབང་ལུང་ཕལ་ཆེ་བ་རྫོགས་མཐར་ང་རང་ནས་དཀོན་མཆོག་སྤྱི་འདུས་དང་བྱང་གཏེར་ཐུགས་སྒྲུབ་གཉིས་ལ་བསྙེན་པ་རེ་བསྐྱལ། དེའི་མུར་ཉམས་ལེན་རྒྱུན་བསྐྱངས་
ཀྱིས་མཚམས་སྒྲུབ་བོགས་ཐོན་པར་ཡོད་པའི་ལོ་གཉིས་ཁ་མ་ལོངས་ཙམ་ན་སྐུ་གཞོགས་སྡེ་པ་གཞུང་ནས་དམག་བཟློག་ལ་གདན་འདྲེན་ཞུས་སོང་བ་བསྙུན་ཁམས་ཞིག་བསྐྱེད་
ནས་འབྱོན་མ་ཐུབ་པར་ངེད་ཚོའི་ཉེ་སྐོར་དེའི་ཨེམ་ཆི་ལགས་ནས་བདུད་རྩི་ལྔ་ལུམས་ཤིག་འཇོག་དགོས་སྟབས། ངེད་ཀྱི་རི་ཁྲོད་དེར་ཕེབས་བྱུང་བར་ང་རང་ནས་དཀའ་བ་

ཁྱད་དུ་བསད་དེ་བསྙུན་ཁམས་ཡར་དྭངས་བར་ཉིན་མི་དལ་མཚན་མི་གཉིད་པར་ཞབས་འདེགས་གུས་པས་བསྒྲུབས་པས་ཐུགས་ཟིན་གྱི་རྩེ་མོར་གྱུར་པ་མ་ཟད་ལར་བླ་མའི་བྱ་བ་
ལ་ནམ་ཡང་ལུས་སྲོག་ཅི་མི་སྙམ་དུ་འདོར་ཕོད་པ་འདི་ཁོ་བོའི་རྣམ་ཐར་གྱི་དོན་པོ་ཞིག་ཡིན་ཞིང་སྡིག་པ་འདག་པ་ལའང་ཚོགས་གསོག་གི་ཀྱི་སྒོ་གཞན་ལས་ས་ཆོད་ཆེ་ཚུལ། 
ཀུན་མཁྱེན་བླ་མས། གོ་ཆ་ཆེ་ལ་བློ་གྲོས་ཤིན་ཏུ་བརྟན། ། ལུས་དང་སྲོག་ལ་མི་བལྟ་རིམ་གྲོ་བགྱིད། ། ཅི་གསུངས་བཀར་དཀྲི་བདག་ཉིད་མི་སྲུང་བའི། ། སྐྱེས་བུ་དེནི་མོས་
གུས་ཁོ་ནས་གྲོལ། ། ཞེས་དང་གཞན་ཡང་། བླ་མ་ཤིན་ཏུ་བསྲུང་བས་མཛངས་པ་དང་། ། བཀའ་བཀྱོན་དག་ལ་མི་ཁྲོ་རྟ་མཆོག་བཞིན། ། གྲུ་ལྟར་འགྲོ་འོང་གནས་ལ་སྐྱོ་བ་
སྤངས། ། ཟམ་པ་ལྟ་བུར་བཟང་ངན་ཐམས་ཅད་ཐེག། བཟོ་སྟེགས་བཞིན་ཏུ་ཚ་གྲང་གང་ཡང་བཟོད། ། བཀའ་བཞིན་ཉན་པ་བྲན་ཁོལ་ལྟ་བུ་དང་། ། ང་རྒྱལ་སྤང་བ་ཕྱགས་
དར་ལྟ་བུ་དང་། ། དྲེགས་པ་སྤང་པ་ཁྱུ་མཆོག་རྭ་ཆད་ལྟས། ། བླ་མ་བསྟེན་ཞེས་སྡེ་སྣོད་དག་ལས་གསུངས། ། འབྱོར་བ་ཡོད་ན་དཀོན་མཆོག་བཞི་པ་མཆོད། ། ཞབས་ཏོག་

༄༅། ། སྲི་ཞུ་ལུས་ངག་བཀོལ་བའི་ལས། ། མཐའ་དག་ནམ་ཡང་ཆུད་ཟོས་གྱུར་པ་མེད། ། ཅེས་པའི་མངོན་རྟོགས་ཟོལ་དང་མ་འདྲེས་པར་ཕྱག་ལེན་ལ་
ཐེབས་པར་སེམས་སོ། ། སྐུ་གཞོགས་བསྙུང་ཁམས་ཡར་དྭངས་ངོས་ཕྱིར་བྱོན། ངེད་གྲོགས་མཆེད་ནས་སྔར་རྒྱུན་བཞིན་མཚམས་སྒྲུབ་ལ་ནར་མར་ཡོད་པའི་ཕྱིར་ལོ་ཙམ་ལ། 
སྒོམ་ཆེན་སྐུ་གཞོགས་སྡེ་པ་རྡོ་རིང་པའི་གཞིས་ཀ་གཙང་དུ་ཡོད་པ་ཀ་བཞི་སྡེ་པ་ཞེས་པས་གདན་དྲངས་པར་འབྱོན་སྐབས་དགོན་པའི་ཕྱིར་སྒོའི་ཉེ་ལོགས་དེར་མི་ཁྱིམ་ཞིག་ཡོད་
པར་སྐུ་གཞོགས་ནས་ཞལ་རྩེད་ཀྱི་ཚུལ་དུ་འོ་ཅག་ཡར་ལམ་འདིར་སྡོད་དགོས་འོང་གསུངས་པར། གྲྭ་ཚང་ནས་ཆགས་བཞག་བྱས་རིགས་སུ་མི་འདུག་ཀྱང་། ངེས་པར་སྡེ་
པ་ཀ་བཞིའི་ས་ནས་སྙུང་ཁམས་ཤིན་ཏུ་ཐུ་ཚབས་ཆེ་བ་བསྐྱེད་ནས་སྔར་གྱི་མི་ཁྱིམ་ས་ལས་ཡར་དགོན་ཐོག་འབྱོན་མ་ཐུབ་པར། དེར་གྲུབ་ཆེན་ཐུབ་བསྟན་ལགས་ཀྱང་བྱོན་ནས་
ཞབས་བརྟན་སོགས་ཕུལ་བ་དང་དུ་མ་བཞེས་པས་འོན་བསྟན་འགྲོར་སྨན་ངེས་པའི་སྤྲུལ་སྐུ་ཞིག་འབྱོན་ཐུབ་པར་ནན་གྱིས་ཞུས་པས། ཁྱེད་ཅག་དམ་སེལ་མེད་པ་རྣམས་ཀྱིས་

ཚོགས་བསྐང་སོགས་འབུངས་དང་ནུབ་བྱང་སྔགས་པའི་སར་འཁྲུངས་འོང་གསུངས་པ་བཞིན་ཕྱིས་སྡེ་པ་འབྲོང་རྩེ་བའི་སར་འཁྲུངས་པ་ནི་སྒྲིབ་མེད་གཟིགས་པའི་གསུང་དུ་
ངེས་སོ། དེར་རིན་པོ་ཆེ་ཞི་བར་གཤེགས་རྗེས་སྐུ་གདུང་རིན་པོ་ཆེ་ཡར་དགོན་ཐོག་ཏུ་གདན་དྲངས་ནས་ཨ་གར་གྱི་སྡོང་པོ་ཁོ་ནས་ཞུགས་ལ་ཕུལ་ནས་དགོངས་རྫོགས་མཐར་
རྒྱས་ཀྱི་མཐར་དངུལ་གདུང་ངོ་མཚར་བ་བཅས་གྲུབ་བོ། ། དེར་ངེད་གྲོགས་མཆེད་ནས་ལོ་གཉིས་དང་ཟླ་བ་དགུའི་མཚམས་གྲོལ་ནས་ངེས་མེད་ཀྱི་གནས་ལ་འགྲོ་འདུན་ཇི་
བཞིན་སྒྲུབ་ཆེན་རིན་པོ་ཆེར་གསོང་པོར་ཞུས་པས་དགོངས་པ་ཁྲོལ་ནས་ཕྱིར་ལྷ་རི་གཟིམ་ཕུག་ཏུ་ཕྱིན་དངུལ་གདུང་སོགས་ལ་ཕྱག་མཆོད་འདྲ་བྱས། དེ་ནས་གཙང་རོང་ཆེན་དུ་
ཕྱིན་གཡུ་ཕུ་རྫ་ལྷུང་ཞེས་གཤིན་རྗེ་ཚེ་བདག་གི་གནས་དེར་གནས་འབྲེལ་འདྲ་བྱས། སྐྱིད་སྟེང་རི་ཁྲོད་དུ་མུན་མཚམས་ལ་བདུན་ཕྲག་ཅིག་བསྡད་པར། མི་ལས་འདས་པའི་
གྲོང་ཁྱེར་དང་ཡུལ་འཁོར་གྱི་བཀོད་པ་ངོ་མཚར་བ་རྟ་གླང་སོགས་ཀྱི་བོང་ཚད་དང་མཉམ་པའི་འདབ་ཆགས་དང་གཞན་ཡང་ཤིང་དང་མེ་ཏོག་མཐོང་མ་མྱོང་བ་དག་གིས་བརྒྱན་

པའི་ལྗོངས་ཉམས་དགའ་བ་སོགས་ཀྱི་འཆར་སྣང་བྱུང་ཞིང་། དེ་ཕྱིན་ཡུལ་སྣང་ལ་མུན་ནག་གི་རྣམ་པ་གཏན་མེད་པར་གསལ་ལམ་མེར་འདུག་
པ་འདི་ལྟར་གྱུར། དེ་ནས་རོང་ཆེན་ཐུར་བརྒྱུད་ནས་གསེར་ཟངས་ཀྱི་བྱམས་ཆེན་ངོ་མཚར་ཅན་དེ་མཇལ་ཞིང་ཕྱག་མཆོད་བྱས། དེ་ནས་རོང་ཆེན་གྱི་མདོར་བུད་རོང་ཆུང་
བརྒྱུད་སྙི་མོ་ལ་བརྒལ། རིམ་གྱིས་ལྷ་སར་སྨོན་ལམ་ཆེན་མོའི་དུས་མཆོད་སྐབས་ལ་སླེབས་ཕྱག་མཆོད་སོགས་བྱས། འདིའི་སྐབས་རྣམས་སུ་སྣང་མཐའི་ཟློས་གར་གླང་རི་
ཐང་པས། བདག་ནི་སེམས་ཅན་ཐམས་ཅད་ལ། ། ཡིད་བཞིན་ནོར་བུ་ལས་ལྷག་པས། ། དོན་མཆོག་བསྒྲུབ་པའི་བསམ་པ་ཡིས། ། རྟག་ཏུ་གཅེས་པར་འཛིན་པར་ཤོག། གང་
དུ་སུ་དང་འགྲོགས་པའི་ཚེ། ། བདག་ཉིད་ཀུན་ནས་དམན་བལྟ་ཞིང་། ། གཞན་ལ་བསམ་པ་ཐག་པ་ཡིས། ། མཆོག་ཏུ་གཅེས་པར་འཛིན་པར་ཤོག། སྤྱོད་ལམ་ཀུན་ཏུ་རང་
རྒྱུད་ལ། ། རྟོག་ཅིང་ཉོན་མོངས་སྐྱེས་མ་ཐག། བདག་གཞན་མ་རུངས་བྱེད་པས་ན། ། བཙན་ཐབས་གདོང་ནས་བཟློག་པར་ཤོག། རང་བཞིན་ངན་པའི་སེམས་ཅནནི། ། སྡིག་

སྡུག་དྲག་པོས་ནོན་མཐོང་ཚེ། ། རིན་ཆེན་གཏེར་དང་འཕྲད་པ་བཞིན། ། རྙེད་པར་དཀའ་བས་རྗེས་འཛིན་ཤོག། བདག་ལ་གཞན་གྱིས་ཕྲག་དོག་གིས། ། གཤེ་བསྐུར་ལ་
སོགས་མི་རིགས་པའི། ། གྱོང་ཁ་རང་གིས་ལེན་པ་དང་། ། རྒྱལ་ཁ་གཞན་ལ་འབུལ་བར་ཤོག། གང་ལ་བདག་གིས་ཕན་བཏགས་པའི། ། རེ་བ་ཆེ་བ་གང་ཞིག་གིས། ། ཤིན་
ཏུ་མི་རིགས་གནོད་བྱེད་ནའང་། ། བཤེས་གཉེན་དམ་པར་བལྟ་བར་ཤོག། ཅེས་པའི་སྨོན་ལམ་ཐམས་ཅད་ཇི་བཞིན་ཐོག་ཏུ་བབ་པ་ཕྱག་ལེན་ལ་བཏབ་ཚུལ་གྱི་གསང་བའི་རྣམ་
ཐར་ཁ་ཤས་ཡོད་ཀྱང་དགོས་པ་ཆུང་བས་འདིར་དེ་ཙམ་མོ། ། དེར་ཆོས་གྲོགས་དམ་པ་ཉིད་ལྷོ་རྒྱུད་དུ་གནས་འབྲེལ་ལ་བྱོན། ང་རང་འཁོན་སྟོན་ཀླུའི་དབང་པོའི་སྒྲུབ་གནས་
བྲག་ཡེར་པར་གནས་འབྲེལ་ལ་ཕྱིན། གནས་རྟེན་ཐམས་ཅད་མཇལ་ནས་ཉི་མ་ཕྱི་མོར་སོང་བ་དང་གད་ཕུག་ཅིག་ཏུ་སྡོད་ས་བྱས་ནས་མར་བལྟས་ཙ་ན། སྒྲོལ་མ་ལྷ་ཁང་གི་
འདབས་དེར་ཕྲུག་རྒྱ་ཚོས་རྙིང་ཧྲུལ་ལ་ལྷན་པ་མང་པོ་བཏབ་ནས་གྱོན་པ་ཞིག་ཕྱག་འཚལ་གྱིན་འདུག་པ་མཐོང་མ་ཐག་ཏུ་ཚེ་འདིའི་སྣང་ཤས་དར་ཅིག་འགགས་ཏེ་ཨོ་ཊི་ཡ་ནའི་

༄༅། ། སློབ་དཔོན་ཆེན་པོ་དངོས་སུ་མཇལ་ཡང་འདི་ལས་མེད་སྙམ་མོས་གུས་དྲག་པོས་མཆི་མ་འཁྲུགས་བཞིན་པ་དང་ཆབས་ཅིག་ཞབས་དྲུང་དུ་ཕྱིན་
ནས་ཕྱག་བཙལ་བས་སྒྲུབ་ཆེན་ལགས་དེ་ལྟར་མ་གནང་གསུངས་ནས་ཚུར་ཕྱག་ལེན་མཛད་པར་ཞིབ་ཏུ་མཇལ་ཚེ་སྐུ་མདོག་ནི་སྔོ་བསང་ཨ་ཙ་རའི་ཉམས་ཅན་གསུང་སྐད་འབྲུག་
པར་འཆོས་པ་ཞིག་ལ་ཞབས་གཡས་མི་བདེ་བ་དབུ་ཞྭ་དམར་མདུང་ཞིག་དང་ཕྱག་མཁར་ལས་གཞན་མཁོ་ཆས་ནི་གང་ཡང་མི་འདུག། ངས་རིན་པོ་ཆེ་གང་ནས་བྱོན་ཞུས་པར་
ངེད་ཅག་ད་ལྟ་སླེབས་པ་ཡིན་གསུངས། ད་གང་དུ་འབྱོན་ཞུས་པར་སློབ་དཔོན་ཆེན་པོའི་སྒྲུབ་གནས་གང་ཡོད་དུ་འགྲོ་གསུངས། དོ་དགོང་གང་དུ་འབྱོན་པར་ཡོད་ཞུས་པར་
གར་འགྲོའི་གཏད་སོ་གང་ཡང་མེད་གསུངས། འོན་ངའི་སར་གད་ཕུག་ཡ་གིར་འབྱོན་དུ་རུང་ངམ་ཞུས་པས་འོང་གསུངས་འཕྲལ། ངས་གད་ཕུག་ཏུ་གདན་དྲངས་གསོལ་ཇ་
གསོལ་རྩམ་སོགས་དྲངས་ཉམས་རྟོགས་འདྲ་ཞུས་ཚེ་ཀློང་ཆེན་རབ་འབྱམས་མཇལ་ཡང་འདི་ལས་མེད་སྙམ་པའི་དོགས་སེལ་གནང་། དེར་ངས་དང་པོ་ཁམས་ནས་ཆོས་བྲོས་

ལ་འོང་བ་ནས་བཟུང་ང་རང་གི་གནས་ཚུལ་ཞིབ་རྒྱས་ཞུས་ནས། ད་ཕྱིན་ང་རང་ལ་ཆོས་གེགས་དང་ཚེ་གེགས་འདྲ་ཡོད་མེད། སྒྲུབ་པ་མཐར་སྐྱོལ་འོང་བ་ཁམས་དབུས་
གཉིས་གང་དགའ་གསུང་གནང་དགོས་ཞུས་པས། འོན་དོ་དགོང་དཀོན་མཆོག་ལ་གསོལ་བ་འདེབས་ལ་སང་ནངས་པར་ལབ་ཀྱི་གསུངས། བཟང་སྤྱོད་ཁོ་ན་གསུང་བཞིན་
སྐབས་འགར་རླུང་ཕྱིར་འབྱིན་འདྲ་མོ་མཛད་ཀྱིན་ནུབ་མོ་ཙོག་པུར་བཞུགས་འདུག་པར་ཕྱིར་ཉིན་ཁྱོད་ལ་ཆོས་གེགས་གཏན་ནས་མེད། ལོ་གྲངས་ཉེར་དགུ་ཚུན་ལ་ཚེ་གེགས་
ཡོད་ཀྱང་ཨི་སྐྱོན་མི་ཤེས། དེ་ལས་ཐར་ན་རེ་ཞིག་བར་ཚེ་གེགས་ཀྱང་མེད། ཚེ་སྟོད་འདིར་ཁམས་དབུས་གང་ཡིན་ཀྱང་སྡོད་ས་གཅིག་ཏུ་གཞིས་འཇག་པ་ཞིག་གཏན་
ནས་མི་འོང་། ཚེ་སྨད་ཙམ་ལ་འགྲོ་སྙམ་ཡེ་ནས་མེད་པའི་ལུང་པ་ཁ་ཤར་ལྷོར་བསྟན་པ་ཞིག་ཏུ་སྡོད་རྒྱུ་དང་འགྲོ་དོན་གཉིས་ཀ་འོང་གསུངས། ཞབས་དབང་དང་སྨོན་ལམ་
བཅས་ཞུས་པར་ཁྱེད་ནས་ཀྱང་སྨོན་ལམ་ཞིག་ཐོབ་གསུངས། ཀུན་བཟང་སྨོན་ལམ་ཚར་གཅིག་བཏོན་པར། ཁོང་ནས་ཀྱང་བཟང་སྤྱོད་སྨོན་ལམ་ཚར་གཅིག་གསུངས་ནས་

༄༅། ། མཇུག་ཏུ་འདོད་དོན་ཁ་བསྒྱུར་བཅས་གནང་སོང་། དེར་ངས་གསོལ་རྩམ་ཁུག་མ་གང་དང་ཊམ་ཁ་ཞིག་བཅས་ཀྱིས་འབྲེལ་བ་ཞུས་པར་ཡར་
ཡེར་བའི་ཕྱོགས་ལ་མཆོད་པ་འབུལ་ཚུལ་གྱིས་དེང་ཙམ་བྱས་ནས་སླར་ང་རང་ལ་གཏད་དེ་ཁྱོད་ཀྱི་སྒྲུབ་རྒྱགས་གྱིས། ང་རང་ནས་གང་ཡང་བདག་ཏུ་མི་འཛིན་པའི་དམ་བཅའ་
ཡིན་གསུངས་ནས་གཤེགས། དེ་ནས་ཁོ་བོ་སྟོད་ལུང་མཚུར་ཕུར་ཕྱིན། ཀརྨ་པ་བདུད་འདུལ་རྡོ་རྗེ་དང་རྒྱལ་ཚབ་ཟུང་མཇལ་དབང་ལུང་ཁ་ཤས་ཞུས་ནས་མཚུར་ཕུའི་ལ་
བརྒྱབ་བྱང་ཡངས་པ་ཅན་ཞེས་ཞྭ་དམར་གདན་ས་སོགས་མཇལ། རིམ་བཞིན་འགུས་རང་ལ་བརྒྱབ་ལྷ་ལྕམ་མཁན་པ་རིའི་རྩེ་ནས་བྱས། དོ་སྐྱ་དགོན་ཐོག་ཏུ་ཕྱིན་ཞག་ལྔར་
བསྡད། རིམ་བཞིན་གནམ་མཚོ་བསྐོར་ནས། འབོམ་མཚོར་ཕྱིན་ཏེ་ཕྱིས་ཙ་ལ་བརྒྱབ་སྐབས་རྐང་པ་གཡས་པ་ཆུ་སེར་གྱིས་ན་ནས། ཤིན་ཏུ་ཉམ་ཐག་པའི་སྐབས་ཤིག་ཏུ་
སྣང་ཤེས་འདྲེས་པའི་ཉམས་སྣང་ལ་བུ་མོ་གཟུགས་བྱད་ཤིན་ཏུ་མཚར་ཞིང་མི་ལས་འདས་པ་ཞིག་གིས་ཁྱོད་ཀྱི་གདུལ་བྱ་ཁྱུང་པོའི་རི་རྩེ་དྲུག་ཡིན་པས་དེར་སོང་ཞིག་ཅེས་ལུང་

བསྟན་འཕྲལ་འཇའ་ལྟར་ཡལ། དེར་རྐང་པ་ཤིན་ཏུན་བཞིན་གཟུགས་པོས་ཅི་འཁྱོལ་དུ་བརྩོན་པ་བསྐྱེད་དེ་ཕྱིན་པས་གསང་གཞུང་ཞེས་པར་སླེབས། མགྲོན་པོ་སྒར་ཆེན་ཞིག་
འདུག་པར་སློང་མོ་འདྲ་བྱས་གསང་གཞུང་འཕྲེད་ལ་གདུམ་ནས་ཕྱིན་པས་རྒྱས་ཟེར་བའི་ལུང་པ་ཞིག་གི་ཁར་སླེབས་འདུག་པ་ཐུར་ལ་ཕྱིན་པས་ལུང་པའི་སྟོད་དེར་ཕ་བོང་དཀར་
པོ་གུར་ཙམ་ཞིག་འདུག་པའི་རྩར་ཉིན་གུང་ཙམ་ལ་སླེབས་ཀྱང་རྐང་ནད་ཐུ་ཚབས་ཆེ་བས་དེ་མན་འགྲོ་མ་ནུས་པར་ཕ་བོང་གི་རྩར་ཅོག་པུ་ཕུབ་ཆོན་ཐག་སོགས་ཕ་བོང་གི་གས་
སྲུབས་སུ་བཏགས་ནས་ནུབ་མོ་དེར་བསྡད་གཅོད་འདྲ་བཏོན་ནས་ཉལ་བར་འཚུབ་སློང་སོགས་ནི་གང་ཡང་མ་བྱུང་། ཕྱིར་ཉིན་ཉི་མ་ཤར་སྐབས་ངའི་ཅོག་པུའི་སྒོ་གནམ་གཟེད་
བྱས༑ནང་དེམནི་མ་བསྐོལ་ཆུ་གཏོར་ཞིག་གཏོང་གིན་བསྡད་པར་མར་ལུང་པའི་སྐེད་པ་མིག་རྒྱང་གང་གི་མཚམས་དེར་སྦྲ་ཤིན་ཏུ་ཆེན་པོ་ཞིག་དང་ཨུར་སྒོ་བཅས་རུ་ཆེན་ཞིག་
འདུག་པའི་སྦྲ་སྒོ་ནས་མི་ཞིག་རྒྱངས་ཀྱིས་བྱུང་ནས། རིམ་གྱིས་ངའི་སར་སླེབས་སོང་ཇར་དིབ་ཅིག་དང་རྩམ་པ་པར་གང་ཐོགས་འདུག་པ་ང་རང་ལ་སྤྲད་བྱུང་བས། ངས་རུ་

༄༅། ། བ་སུ་ཡིན་སོགས་རྒྱུ་མཚན་དྲིས་པར་དམར་གཡོ་དཔོན་ཚང་ཡིན། དཔོན་ནས་ཁྱོད་རང་སུ་ཡིན་གང་ནས་འོང་གནས་ཚུལ་དྲིས་ལ་ཇ་རྩམ་དེ་སྤྲོད་
ལ་ཤོག་གསུངས་འདུག་ཟེར་བར། ངས་ཁམས་རྫོགས་ཆེན་ནས་ཡིན་གནས་སྐོར་ལ་འགྲོ་ཚུལ་སོགས་བསྙད་པས་ཁོ་ཕྱིར་ལོག་སོང་། ཅུང་ཞིག་ནས་མི་གཉིས་སླེབས་བྱུང་
ནས་ངའི་ཅོག་པུ་སོགས་ཁྲེས་པོ་རྣམས་ཁུར་གྲོགས་བྱས་ནས་ངེད་གཉིས་དཔོན་ནས་ཁྱོད་འབོད་དུ་བཏང་བ་ཡིན་པས་འདོང་ཟེར། ཁོ་བོས་ང་རང་འབོད་པ་ལ་དོན་གང་ཡོད་
སྙམ་ཕྱིན་པས་ཁྲེས་པོ་ཨུར་སྒོའི་ནང་དུ་ཕོག་བཅུག། ང་རང་སྦྲ་ནང་དུ་ཕེབས་ཟེར་འདུག་པ་ལྟར་སྦྲ་ནང་སླེབས་པས་ཁྱིམ་སྟོད་དེར་ཆོས་མདུན་ཙམ་ན་འབོལ་ཉིས་བརྩེགས་
སྟེང་གདིང་བ་ཅོག་ཙེ་བཅས་བྱས་འདུག་པར། ངས་ང་སྤྱང་པོ་ཞིག་ལ་དེ་ཙམ་བྱས་མི་འོང་སྙམ་ནས་འདབས་དེར་བསྡད་པས། སྒྲུབ་ཆེན་ལགས་ཡ་ཀིར་ཕེབས་ཤིག་ཟེར། 
དེར་ངས་གདན་ཐོག་ཏུ་བསྡད་པར། དཔོན་ཨ་འཛོམ་དང་རྡོ་རྗེ་རྣམ་རྒྱལ་ཟེར་བ་སྤུན་གཉིས་འདུག་པས་བཀུར་བཟོས་དཔེ་མེད་མཛད་ནས་བླ་མ་ལགས་མདང་སུམ་འཚུབ་སློང་

ཅི་འདྲ་བྱུང་ཁྱོད་རང་ཡ་མཚན་ཅན་ཞིག་ཡིན་པར་འདུག། མདང་ཁྱོད་བཞུགས་པའི་ཕ་བོང་དེ་རྒྱས་ཀྱི་ཕ་བོང་ཀ་ཟི་ཟེར་ཤིན་ཏུ་གདུག་རྩུབ་དང་དྲག་རྩལ་ཆེ། ཁོའི་རྩར་གུར་
ཕུབ་པ་དང་མེ་གཏོང་བ་ལྟ་ཅི་མིག་རྒྱང་གང་ཚུན་ལ་གུར་ཕུབ་ས་མེད་ཕོག་ཐུག་ཅུང་ཟད་སོང་ཕྱིན་ཐོག་གིས་གསོད་པ་ལས་མེད། མདང་ངེད་རྣམས་ནས་དང་པོ་ཁྱོད་རྒྱས་མེད་
དུ་འདུག་པས་རྒྱུ་མཚན་བཤད་དགོས་སྙམ། ཅོག་པུ་ཕུབ་ཕྱིན་གཉན་ས་གཅོད་པར་ཤེས་ནས་འཕྲིགས་མ་བཙུད་པ་ཡིན་ཟེར་ལོ་རྒྱུས་རྒྱས་པར་བཤད་ནས། ངའི་གནས་ཚུལ་
ཞིབ་ཏུ་འདྲིར་བྱུང་བ་ལ། ཁོ་བོས་ང་རང་ཁམས་པ་རྫོགས་ཆེན་གྱི་གྲྭ་པ་དཀྱུས་མ་ཞིག་ལས་གཅོད་པ་སོགས་གང་ཡང་མིན། ཙ་རི་སོགས་གནས་འབྲེལ་རེ་ཨེ་ཐོན་སྙམས་
ནས་འོང་བར་རྐང་ནད་ཀྱིས་ཉམ་ཐག་ནས་འགྲོ་མ་ནུས་པའི་ཁར་མདང་སུམ་རྒྱུས་མེད་དུ་སོང་གཤིས་ཕ་བོང་ལ་ཕག་ཡོལ་བྱས་བསྡད་པ་ལས་གཉན་སར་ཐོག་རྫིས་བྱས་པ་མིན་
ཀྱང་འཚུབས་སློང་སོགས་ནི་གང་ཡང་མ་བྱུང་སྨྲས་པས། ཁོང་གཉིས་ནས་ལགས། ཁྱོདནི་ནུས་ལྡན་ཡིན་མིན་གསུང་མི་དགོས། མདང་སུམ་ཐོག་སེར་མ་བྱས་པ་དེ་ཁོ་

༄༅། ། ནས་ཆོག། ད་རེ་ཞིག་ངེད་སར་མ་བཞུགས་ཐབས་མེད་ཟེར་ངའི་མལ་ས་ཨུར་སྒོའི་ནང་དུ་བྱས། བཀུར་བཟོས་དཔེ་མེད་མཛད་ནས་ཞག་ཤས་
སྡོད་དགོས་བྱུང་བའི་བར་ལ། དཔོན་ཆུང་བ་ལྷ་རྗེར་འདུག་པས་ངའི་རྐང་པ་གཉིས་ཀའི་བྱིན་གཞུག་ལ་གཏར་ཁ་རེ་བྱས་པས་རིམ་གྱིས་བདེར་སོང་། ཉིན་གཅིག་ཁོང་ཚང་
གི་བུ་སྲིང་ཞིག་ཡོད་པ་རང་ཁྱིམ་དུ་སྐོར་ཙམ་འོང་ནས་ཕྱིར་བགྲོད་སྐབས་ལུག་གཅིག་བཤས། དེའི་རྒྱུ་མ་གཡོ་ཆསནོར་རྒོད་ཅིག་ལ་གསོན་ཁྲག་བཏོན་སོང་བས། ནོར་དེ་ཁོ་
བོའི་སྔ་སོ་ནས་འཁྱོར་བཞིན་འགྲོ་འདུག་པར། ངའི་བསམ་པར་ཨ་ཙ་མ་སྲོག་བཅད་པ་ལྟ་ཅི། སེམས་ཅན་གསོན་པོ་འདིའི་སྡུག་བསྔལ་ལ་ལྟོས། སྨྲ་ཤེས་དོན་གོ་དགེ་སྡིག་
ངོ་ཤེས་པར་རློམ་པའི་མིས་དུད་འགྲོ་བསམ་མེད་ལ་འདི་ཙམ་ཡོད་པ་སྙམ་སྐྱོ་ཤས་གཏིང་ནས་སྐྱེས་ཏེ་མང་པོ་ངུ་ཤོར་བའི་སྐབས་ཤིག་ཁོང་རྣམས་ནས་ཤི་གསོན་གཉིས་ཀྱི་ཤ་
ཁྲག་ལ་གཡོས་སུ་སྦྱར་བའི་རྒྱུ་མའི་སྐལ་པ་ཞིག་ཁུར་བྱུང་བར་བཟའ་རྒྱུ་ཕར་ཞོག་བལྟ་ཙམ་ཡང་མ་ནུས་པར་ཞེན་པ་གཏིང་ནས་ལོག་པར་བརྟེན་དུས་ད་ལྟ་ཡང་རྒྱུ་མའི་ཁ་ཟས་

ཡིད་ཁར་མི་འོང་བ་འདི་བྱུང་། འདི་སྐབས་རྣམས་སུ་དཔོན་གཉིསནས། བླ་མ་ཁྱེད་བག་དྲོ་བྱིན་ཆགས་པ་གང་ཟག་གཞན་ལས་ཁྱད་ཐོན་པ་ཞིག་འདུག་པས། ད་གནས་
སྐོར་ལ་རྐང་པ་ཟད་ཟད་ཕྱིན་པ་དོན་མེད། དེ་བས་ངེད་ཀྱི་མཆོད་གནས་མཛོད་དང་ཁྱེད་རང་བཞུགས་སོས་བདེ་བའི་རི་ཁྲོད་ཅིག་འདེབས། དེར་མཐུན་རྐྱེན་ཐོགས་མེད་ངང་ཚེ་
དང་སྒྲུབ་པ་སྙོམ་པས་ཆོག་མོད་ཟེརནན་ཏན་བྱེད་འདུག་པར། ངས་ཁྱོད་རྣམས་ནས་དེ་ལྟར་གནང་བ་ངོ་མཚར་ཆེ་ཡང་། ཁོ་བོ་རེ་ཞིག་བར་གནས་འབྲེལ་གང་རིགས་སུ་འགྲོ་
བ་ལསཾ་གཞི་གཅིག་ཏུ་སྡོད་པའི་འདུ་ཤེས་ཅིག་གཏན་ནས་མེད་ཚུལ་ཞིབ་ཏུ་བསྙད་པས། དེར་ཁོང་རྣམས་ནས་འོན་ཟླ་བ་གཅིག་ཙམ་ཅིས་ཀྱང་བཞུགས་དགོས་ཞེས་གལ་གྱིས་
ཞུ་འདུག་པའི་ནན་མ་ལྕོགས་པར་ཞག་འགར་སྡོད་པའི་ཁོངས་སུ་ངས་མི་ལའི་རྣམ་མགུར་འདོན་པ་སོགས་རྒྱུ་འབྲས་ཀྱི་ཆོས་རྣ་ལམ་དུ་གང་འགྲོ་བྱས་པས་སྣང་བ་འགྱུར་ནས། 
དཔོན་གཉིས་སྲས་པོ་བཅས་ཇ་སྐབས་མ་གཏོགས་ཨུར་སྒོའི་ནང་དུ་ངའི་སར་སྡོད་པ་ལས་སྦྲནང་དུ་འགྲོ་སྙིང་མི་འདོད་པ་ལྟར། ང་ལ་སེམས་འཕྲེང་འདུག་ཀྱང་འདུས་པ་ནི་

༄༅། ། འབྲལ་བའི་ཆོས་ཅན་དུ་ཡོད་གཤིས་ཞག་བཅོ་ལྔར་ལོངས་པ་དང་། ཁོ་བོ་འགྲོ་ཆས་ཀྱི་སྟ་གོན་བརྩམས་པར་སྲས་པོ་གཅིག་པུ་ཀརྨ་དར་རྒྱས་
ཟེར་བུ་ཆུང་ཞིག་ཡོད་པས་ངུ་ངག་གིས་བཤོལ་ནས་ནངས་མ་གསུམ་ཙམ་ལུས་ཐོག་ནངས་གཅིག་ཁོ་རང་གཉིད་ཡུར་བའི་ཕག་ཏུ་དཔོན་གཉིས་ནས་ང་རང་ལ་ལུག་གསུམ་རྒྱབ་
ཆས་ཀྱི་མར་ཕྱུར་བཅས་གནང་ནས་བརྫངས་པ་ནི་སྔོན་རབས་ཀྱི་མཛའ་གཅུག་བརྟས་པ་དུས་སྨིན་གྱི་མཐུར་ཤེས་སོང་། དེར་ཁོ་བོས་སྒ་འདོང་འཛོངས་ཞེས་པའི་ཁོག་འཕྲེད་ལ་
བཅད། པི་རི་རོང་ནས་ཕྱིས་ཐག་ལ་བུད། འབྲི་གུང་གཏེར་སྒྲོམ་གྱི་ཕུ་ནས་བྱས། ཡན་ཁར་ཕྱིན་པ་འབྲི་གུང་མཐིལ་མཇལ་ཏེ་སྐྱེ་ཆུ་ཐུར་བརྒྱུད། ཡང་རི་སྒར་མཇལ། 
ལྕགས་ཟམ་བརྒྱུད་རྫོང་སར་ནས་འབྲི་གུང་ཁྲི་པ་མཇལ། དེར་སྐྱེ་ཆུ་ཐུར་དེད་བྱས་གཡའ་མ་ལུང་ལ་བརྒལ། བསམ་ཡས་སུ་ཕྱིན་མཆིམས་ཕུར་བདུན་ཕྲག་གཉིས་ཙམ་
གནས་འབྲེལ་ལ་བསྡད། དེར་གཙང་པོ་ཐུར་བརྒྱུད་ཕག་གྲུའི་གདན་ས་མཇལ། ཕྱིར་སྒོ་འོན་ལུང་པར་ཕྱིན། འདི་སྐབས་རྡོ་བསེར་ནས་ཡིན་ཟེར་བའི་སྤྲང་པོ་ཉམ་ཐག་ཟླ་བོ་

སོགས་ཀྱིས་དོར་སོང་བ་ཞིག་འདུག་པར་ཤས་མ་བཟོད་ནས་ཕྲུག་འབོག་བཟང་ཤོས་ཤིག་ཡོད་པ་དང་ལྷམ་བཅས་བྱིནནས། འོན་མདོར་ལུག་བཅོལ། རིམ་གྱིས་ཡར་ཀླུང་
བརྒྱུད། ཀུན་མཁྱེན་བླ་མ་མཆོག་གི་སྐུ་མདུན་ལ་ཕྱིན་བཀའ་འདྲི་སོགས་བསྩལ་ནས་གང་ཅིའི་གནས་ཚུལ་ཞིབ་དོན་ཞུས་རྗེས་ཐུན་མོང་ཕྱི་ནང་གི་ཁྲིད། རིགས་འདུས། 
ཐུགས་རྗེ་ཆེན་པོ། ཞི་ཁྲོ་བཅས་ཀྱི་དབང་ཞུས་ནས་ཟླ་བ་གཅིག་དང་ཞག་ཉེར་ལྔར་བསྡད། འདི་རིང་ཉི་མ་རེར་ཇ་རེ་རེ་བསྐོལ་བ་དང་རྩམ་པ་ཉུང་ཤས་རེ་རེ་བཟའ་བ་སོགས་
ལས་གཞན་བཟའ་བཏུང་གང་ཡང་མེད། དེར་ཀུན་མཁྱེན་ཆུ་བོ་རི་ནས་གདན་དྲངས་སོང་། ང་རང་ཡར་ཀླུང་ཤེལ་བྲག་ཏུ་ཕྱིན་གནས་རྟེན་རྣམས་ཞིབ་མཇལ་བྱས། ཤེལ་
བྲག་གི་ཞབས་ལོགས་གཟིམ་པ་ཕུག་ཏུ་བདུན་ཕྲག་གཉིས་ལ་ཉིན་རེར་མེ་གཅིག་ཆུ་གཅིག་ལ་རྩམ་པ་ཨེན་ཙམ་བཏབ་པའི་ཐུག་པ་རེ་ལ་ཉིན་རེའི་བཟའ་བཏུང་གི་དོད་པོ་བྱས་ནས་
བསྡད། དེ་རྗེས་ཤེལ་བྲག་དུར་ཁྲོད་ནང་དུ་བདུན་གཅིག་ལ་བསྡད་པར་ཞག་ལྔ་འགྲོ་བའི་ནུབ་མཚན་ཕྱེད་ཙམ་ན་མི་མང་ཞིག་འུར་དིར་གྱིས་ང་རང་གི་ཡས་མར་དེར་སླེབས་བྱུང་

༄༅། ། སྙམ་པའི་ངང་གཉིད་སད་འཕྲལ་སོག་དབྲག་ནས་སྙིང་ཁའི་བར་ཟུག་ཟེར་བཟོད་དུ་མེད་པའི་ན་ཚ་དོས་དྲག་པོ་ཞིག་གིས་ཐེབས་འདུག་པས་དེ་གའི་
མུར་བསྡད་ན་ནམ་ལངས་ཚེར་འཆི་བ་ལས་འོས་མི་འདུག་ཀྱང་། བདེ་སྡུག་གཏོང་ལེན་གྱི་དམིགས་པ་དངན་ཚ་རིག་ཐོག་ཏུ་མཉམ་པར་བཞག་པའི་མོད་ཇ་ཡུན་ཙམ་ནས་བདེ་
མལ་གྱིས་སོང་། དེར་ཞག་གཉིས་སོང་སྟེ་བདུན་ཕྲག་ལོངས་པ་དང་སླར་ཀུན་མཁྱེན་གྱི་མདུན་དུ་ཕྱིན་པས་ཆུ་བོ་རི་ནས་ཚུར་ཕེབས་ཐུབ་འདུག་པར་རྒྱུ་མཚན་སོགས་ཞིབ་དོན་
ཞུས་པར་དབུགས་དབྱུང་སོགས་གནང་། ཞག་ཤས་དེར་བསྡད་སྐབས་ནུབ་གཅིག་གི་རྨི་ལམ་ན་ཀུན་མཁྱེན་བླ་མ་ངེད་དཔོན་སློབ་ཁ་ཤས་ཤིག་རྟ་དྲེལ་བཅས་ལུང་པ་ཁ་ཤར་དུ་
བསྟན་པ་ཞིག་གི་ནང་གྱེན་དུ་བྱོན་པའི་སྣ་ཁོ་བོས་དྲངས་ནས་རྟ་གོང་དེར་དུང་དཀར་བཀྲ་ཤིས་ཁ་བཏགས་བཏགས་པ་ཞིག་འབུད་ཅིང་འགྲོ་བ་དང་། དུང་དེ་ཡང་སྐད་ཤིན་ཏུ་
སྙན་ཞིང་ཆེ་བ་ཞིག་འདུག་པས་བར་སྐབས་ཤིག་ཏུ་ངའི་ལག་ཁར་ཡོད་པའི་དུང་དེ་འཕུར་ནས་དཀྱིལ་རི་ཞིག་འདུག་པའི་ངོས་དེར་བབས་སོང་བ་དང་། ངས་ཀྱང་དུང་གི་ཕྱི་

བཞིན་འཕུརནས་དེར་སླེབས་འདུག་པས། རི་དེའི་ངོས་ཐམས་ཅད་ཀ་པཱ་ལ་ཁ་སྦྱར་ཤིན་ཏུ་མང་པོས་ཁྱབ་འདུག། ཀ་པཱ་ལ་དེ་རྣམས་ལས་འགའ་ཞིག་ཁ་བྱེས་འདུག་པའི་ནང་
ཐམས་ཅད་མེ་ཏོག་དཀར་པོས་ཁེངས་ཤིང་མེ་ཏོག་གི་རྩེར་རིང་བསྲེལ་དཀར་པོས་ཕྱུར་བུར་གང་འདུག་པ་དང་། ཡང་འགའ་ཞིག་ཁ་བྱེ་ལ་ཁད་དུ་འདུག་པ་དང་། འགའ་
ཞིག་ཁ་ཟུམ་འདུག་པའི་དབུས་ན་ལུ་བ་དཀར་པོ་གྱོན་པའི་བུད་མེད་བཞིན་དམར་ལ་ཐོར་དོ་ཁམས་སེར་ཅན་མདུན་ངོས་ཀྱི་ཡ་སོ་ཁ་ཡ་དོན་པ་ཞིག་འདུག་པ་དེ་ལ་ཁོ་བོས་ཀ་པཱ་ལ་
ཞིག་བསླངས་པས་འདི་རྣམས་མགོན་པོ་ཀླུ་སྒྲུབ་ཀྱིས་གཏེར་དུ་སྦས་ནས་ཁོ་མོ་ཅག་སྲུང་མར་བསྐོས་པ་ཡིན། འདིའི་ནང་ནས་ཆ་ཤས་ཁྱོད་ལ་དབང་ཡང་ད་ལྟ་སྟེར་བའི་དུས་
ལ་མ་བབ་ཟེར། དར་དཀར་པོ་ཞིག་གཏད་བྱུང་བའི་མཐར་གཉིད་སད་པ་དང་ཤེས་པ་དགའ་ཡ་ལེ་འདུག། དེར་ཀུན་མཁྱེན་བླ་མའི་བཀའ་བཞིན་ཡུམ་ཀའི་དབང་ནོད་ནས་ཙ་
རིར་འགྲོ་ཆས་ཀྱི་ཕྱིར་བསྐྱོད་འོན་ལུང་ནས་ལུག་རྣམས་བླངས། རྗེ་བཙུན་ཕག་མོ་གྲུ་པའི་སྒྲུབ་གནས་གདན་ས་མཐིལ་མཇལ། དེ་ནས་མ་ཅིག་གི་གདན་ས་ཟངས་རི་མཁར་

༄༅། ། དམར་དུ་བདུན་ཕྲག་གཅིག་གནས་འབྲེལ་བྱས། དེར་གྲུར་དོན་ནས་ཨེ་ལུང་པ་གྱེན་དུ་བརྒྱུད་པོ་དྲང་ལ་བརྒྱབ་དྭགས་པོ་དགའ་ལྡན་རབ་བརྟན་
དགོན་ན་ལུག་བཅོལ། གྲུ་ཕ་ཁར་ཕྱིན་དྭགས་ལྷ་སྒམ་པོ་མཇལ། དུར་ཁྲོད་དུ་གནས་འབྲེལ་བྱས། རིམ་གྱིས་དྭགས་པོ་ཐུར་བརྒྱུད་འོང་དུས་ལམ་རྒྱགས་རྟེན་ཚུ་ཕོར་བ་གང་
ལས་མེད་ལ་ཐོག་ལུང་པ་གྱེན་དུ་བགྲོད་རྩིས་ཀྱིས་ཕྱིན་པས་ཁ་བ་ཆེ་བ་དང་གྲང་ངར་གྱི་རེག་བྱས་ལམ་མ་བགྲོད་པར་ཕྱིར་ལོག་ནས་དྭགས་པོ་ཐུར་བརྒྱུད་ཀོང་ང་ལ་བརྒྱབ། 
ཀོང་པོ་ཐུར་ལ་ཕྱིན་ནས་གྲུ་ཕར་བརྒྱབ་གཏེར་སྟོན་སངས་རྒྱས་གླིང་པའི་གཏེར་གནས་པུ་རི་ཕུག་མོ་ཆེ་སོགས། དེ་སྐོར་གྱི་གནས་ཕུག་ཐམས་ཅད་མཇལ། ཕུག་མོ་ཆེར་ཞག་
བདུན་གནས་འབྲེལ་བྱས་པའི་ཞག་གསུམན་རྨི་ལམ་ཞིག་རྨིས་པར་བུད་མེད་ཅིག་གིས་ཨོ་རྒྱན་གྱི་སློབ་དཔོན་ཆེན་པོས་ཚོགས་ཀྱི་འཁོར་ལོ་བསྐོར་བའི་ཚོགས་གྲལ་དུ་འདོང་
ཟེར་ཁང་པ་ཞིག་ཏུ་ཁྲིད་པར་སློབ་དཔོན་ཆེན་པོ་དར་གྱི་ཡོལ་བ་ཞིག་གི་ཕག་ཏུ་བཞུགས་འདུག་པའི་ཕྱིན་མཐོང་མ་མྱོང་བའི་མི་རིགས་མང་པོ་ཁྲོམ་དུ་ཚོགས་ནས་མི་ཤའི་ཚོགས་

འཁོར་ལ་བགོ་བཤའ་བྱེད་ཀྱིན་འདུག་པས་འགའ་ཞིག་ལ་ལུས་རིལ་པོ། འགའ་ཞིག་ལ་གཟུགས་དང་ལྷུའི་མཚོན་ཐོབ་ཐང་གིས་བཀྱེ་བའི་གྲལ་ནས་ང་ལའང་ཤ་ལག་པ་ཞིག་
དང་རྩིབ་ཐུར་གསུམ་ཐོབ་བྱུང་བ་ཟོས་པས་ཕྱིར་ནངས་ཡང་སྒྲེགས་པ་བྱུང་རེས་ཀྱི་ཁ་ནང་དུ་མི་ཤའི་དྲི་མ་ཆིལ་ཆིལ་འདུག། དེར་གནས་འབྲེལ་བདུན་ཕྲག་ཁ་ལོང་བ་དང་ཀོང་
པོ་ཐུར་བརྒྱུད་སློབ་དཔོན་ཆེན་པོའི་ཤངས་ཁྲག་སར་ཐིགས་སར་རང་བྱུང་དུ་གྲུབ་པའི་ལུང་མདའ་བྱེ་མའི་མཆོད་རྟེན་མཇལ། དེར་ཞག་ཤས་སོང་བར་ནས་རིམ་གྱིས་ཐེམ་གུ་རུ་
དྲག་པོ། གུ་རུ་ཨག་ཙོམ། གུ་རུ་དྲི་མེད་ཀུན་ལྡན་ཞེས་གནས་རྟེན་མང་དུ་མཇལ། དེར་ཉང་པོ་ཞེས་ཀོང་པོའི་གཡོན་ལག་ལུང་ཆེན་དེར། འཇའ་ཚོན་དུང་རི་དགོན་པ། 
ཧམ་འཕྲག་ལྕགས་ཀྱི་སྒོ་མོ། གྲུ་གསུམ་མཚོ་དམར་མ་སོགས་གནས་བསམ་གྱིས་མི་ཁྱབ་པ་མཇལ། ཕྱིར་ལོག་ཉང་མདོ་ནས་བུ་ཆུ་གཏེར་གྱི་ལྷ་ཁང་མཇལ། ཕྱིར་ཉིན་
ཉང་པོའི་གྲུར་དོན། ཆུ་ཇོ་བོ་རྡོ་ཇོ་བོ་མཇལ། ཀོང་པོ་བོན་རི་བསྐོར་ནས་གནས་འབྲེལ་ཞག་བདུན་ལ་བསྡད། ཀོང་པོ་ཐུར་བརྒྱུད་ནས་བཀྲ་ཤིས་རབ་བརྟན། ཆབ་ནག་དེ་མོ། 

༄༅། ། རྩིབས་ལ་སྒང་སོགས་མཇལ། རིམ་གྱིས་རྒྱ་ལ་དོང་ཁ་བར་ཕྱིན་ནས་གནས་ཡོངས་རྫོགས་མཇལ་བ་ནི་བརྗོད་ཀྱིས་མི་ལང་ངོ༌། ། དེ་ནས་ཕྱིར་
ཚ་ལམ་ཙམ་གྱི་མཚམས་སུ་ཕྱིན་པ་ན་སློབ་དཔོན་ཆེན་པོས་སེང་གེ་བཅིབས་ནས་བྱོན་པར་སེང་གེས་གཏམ་མི་སྐད་དུ་ལབ་ནས་འདི་མན་མིས་བགྲོད་པའི་གནས་མི་འདུག་ཅེས་
སྨྲས་པར་སེང་གཏམ་དུ་གྲགས་པའི་སྒྲུབ་གནས་ལྷ་ཁང་ཡོངས་རྫོགས་མཇལ་ནས་ཞག་གསུམ་གནས་འབྲེལ་བྱས། དེ་ནས་ཡར་རྒྱ་ལ་བར་འོང་ནས་ཕར་གྲུ་བརྒྱབ་གྱེན་དུ་
ཞག་ཤས་སོང་མཚམས་ཙ་འདྲ་ཞེས་པའི་ལུང་པ་གྱེན་དུ་འགྲོ་དུས། ངས་སྔ་སོར་འོན་ལུང་པར་སྤྲང་པོ་ལ་ལྷམ་བྱིན་པ་ནས་བཟུང་རྐང་རྗེན་དུ་སོང་བར་རྐང་པར་ར་ལྟར་སྲ་ཞིང་
མཁྲེག་པའི་དྲེག་པ་ཞིག་ཆགས་ནས་རྐང་རྗེས་མི་གཞན་ལས་ཆེ་བར་མ་ཟད་རྐང་པ་དང་ལྷམ་གང་གི་རྗེས་སུའང་ཁ་ཚོན་མི་ཆོད་པ་ཞིག་ཡོད་པས་འདི་སྐབས་ཁ་བ་ཆེ་བ་དང་
དགུན་དུ་སོང་གཤིས་རྐང་པ་གྲང་ངར་གྱིས་མ་ཟུག་པར་ངལ་གསོ་བཞིན་ཕྱིན་ནས་དུད་ཅིག་གི་ཁེབ་ཞབས་སུ་དེ་ནུབ་བསྡད་པས། ངའི་རྗེས་ནས་གྲྭ་བཙུན་ཞིག་འོང་བས་འདྲེར་

དོགས་པ་ཟོས་ནས་འོང་མ་ཕོད་པར་ཕྱིར་ལོག་གམ་སྙམ། ཡང་འདྲེ་ཡིནན་ངལ་ཨི་གསོ་ཡང་མི་ཤེས་སྙམ་ནས་ཐེ་ཚོམ་ལོག་གེ་བའི་ངང་ནས་བྱུང་བས་ང་རང་ཁེབ་ཞབས་སུ
་བསྡདནས་མེ་གཏོང་བ་མཐོང་བས་མི་ཡིན་པར་མཐོང་ཆོད་ནས་ངའི་རྐང་པའི་རྒྱུ་མཚན་སོགས་ཞིབ་པར་དྲིས་སོང་། དེར་ཁོ་བོས་ཙ་འདྲའི་ཕུའི་གནས་ཐམས་ཅད་མཇལ་ཏེ། 
ཕྱིར་ལོག་ནས་ཀོང་པོ་གྱེན་དུ་ཞག་ཤས་སོང་མཐོར་ཙ་གོང་ཞེས་ཐང་སྟོང་རྒྱལ་པོས་གནས་སྒོ་ཕྱེས་པའི་ལྷ་ཁང་ངོ་མཚར་བ་བརྒྱད་མཇལ། ཕག་མོའི་གསང་ཕུག་ཅེས་པར་
ཞག་བདུན་གནས་འབྲེལ་བྱས་པར་ཕུག་པ་དེའི་བྲག་གི་གས་སྲུབ་ཞིག་ནས་ཐིགས་ཆུ་ཞིག་སར་ལྷུང་གིན་འདུག་པར་མཚན་མོའི་ཆ་ཐམས་ཅད་ལ་སྒྲ་སྐད་ངོ་མཚར་བ་སྣ་ཚོགས་
གྲགས་འདུག། དེ་ནས་ཙ་འདྲའི་ཡན་ཁར་བུད། དུད་ཞིག་ལ་སློང་མོར་ཕྱིན་པས། སྙེམ་མེད་ལ་རྐང་པ་གཡས་པར་ཁྱི་ཞིག་གིས་འཇུས་ནས་ཕྱིར་ལོག། རྒད་མོ་ཞིག་གི་
རྩྭ་རྭའི་ནང་དུ་བསྡད་པརརྨ་ཉེན་དུ་འགྲོ་ཆས་བྱས་སྐབས་གནས་མོ་གཞན་ཞིག་གི་སར་ཆུ་གཏོར་ཞག་གསུམ་བསྔོས་པས་མོས་རྨ་ལ་ཕན་པའི་སྨན་ཆུ་བླངས་ནས་བཀྲུ་བ་སོགས་

༄༅། ། ཐབས་ཚུལ་གང་དྲག་བྱསརྨ་བདེ་སངས་ཀྱིས་སོང་། དེརརྨེནང་རྒྱ་མའི་ཚོང་དཔོན་ཞེས་ཕྱུག་པོ་ཆེན་པོ་ཞིག་གི་སར་ཆུ་གཏོར་བསྔོས་པར་ཁོང་
ཚང་ལ་ཚོང་དཔོན་བཟའ་མི་གཉིས་བུ་མོ་གཅིག་མ་གཏོགས་མི་རྩ་གཞན་མི་འདུག་པས་ཚོང་དཔོན་རྟོག་པ་གསར་པ་ཞིག་སྐྱེས་ནས་སྐབས་འགར་བླ་མ་ལ་ཞུ་དོན་ཅིག་ཡོད་
དེ་ཟེར་ཡང་ཞུ་མ་སྤོབས་པར་ལུས་ཐོག། རེས་ཤིག་བླ་མ་ལགས། ངེད་བཟའ་མི་གཉིས་ལ་རྒྱུ་ནོར་གྱིས་ཆོག་པར་ཡོད་ཀྱང་བུ་མོ་འདི་མ་གཏོགས་བུན་མེད། བུ་མོ་འདི་བཙན་
ཕྱུག་འཛོམ་པ་མང་པོས་སླང་འདུག་ཀྱང་སྟེར་མ་ནུས། ཚུར་ལའང་ངེད་ཀྱི་སེམས་དང་མཐུན་པའི་མི་ཞིག་མ་རྙེད། ད་ཁྱེད་རང་མི་ཡ་རབས་ཀྱི་རིགས་ཤིག་འདུག་པས་ངེད་
ཀྱི་མཆོད་གནས་ལ་བཞུགས་ནས། ང་རང་གི་ཚེས་ཅི་འཁྱོལ་ལ་བུ་མོ་འདིས་སྦྱིན་བདག་མོ་བྱས། སྐུ་མཚམས་སུ་བཞུགས་པས་ཆོག་མོད། ངེད་བཟའ་མི་གཉིས་ཤི་རྟིང་། 
ངེད་གཉིས་ཀྱི་དགེ་རྩ་དང་བུ་མོ་འདིའི་མགོ་འཛིན་གང་གནང་ཁྱེད་ནས་ཤེས། ཞལ་འདྲིས་མེད་ཀྱང་བླ་མ་ཁྱེད་ནས་མི་བསླ་བསམ་པ་ཞིག་སེམས་ལ་ཤར་འདུག་ཟེར་ཞུ་བ་ནན་

ཏན་བྱས་བྱུང་བར། ངས་ཚོང་དཔོན་ལ་ང་རང་ངེས་འབྱུང་ཁོ་ནས་རྒྱུད་བསྐུལ་ཕ་ཡུལ་ནས་ཆོས་བྲོས་ལ་འོང་ཚུལ་བརྡ་སྦྱར་ནས་རྒྱས་པར་བསྙད་དོ། ། ཁོ་བོས་ད་ལྟ་ཙ་རིའི་
གནས་ནང་དུ་རིངས་པར་ཡོད། དེར་བླ་མ་དཀོན་མཆོག་ལ་གསོལ་བ་འདེབས། ཁྱོད་ཀྱི་འདོད་དོན་གྲུབ་པ་དང་ངའི་ཆོས་གེགས་སུ་མི་འགྲོ་བར་ཤརན་ཕྱིར་ལོག་འོང་སྨྲས་
པར་འོན་གནས་ནང་དུ་རྟ་དྲེལ་དང་ཞབས་འབྲང་བཅས་ཕྱིན་པས་ཆོག་མོད་ཟེར་བར། ཁོ་བོས་ང་རང་གཅིག་པུར་འགྲོ་བ་ལས་དེ་འདྲའི་དགོས་པ་མེད་ཚུལ་སྨྲས་ནས་ཕྱིན་པས། 
ཀོང་པོ་གྱེན་དུ་ཞག་ཤས་སོང་མཚམས་རྐྱེན་སྟོང་ཤོང་ཞེས་བྱ་ཁྱུང་པ་ངག་དབང་པདྨའི་གདན་སར་འབྱོར། དེར་ལུང་པ་ཞིག་ཏུ་དུད་ཕྱུག་པོ་ཞིག་འདུག་པར་སློང་མོར་ནང་དུ་
ཕྱིན་པས་བར་ཁང་དུ་དགེ་སློང་ཞིག་དང་ཤར་ཕོ་གཞོན་པ་ཞིག་གཉིས་འདུག་པ་ལས་གཞོན་པ་དེས་བླ་མ་གྲུབ་རྟགས་ཤིག་ཞོག་དང་ཟེར་བྱུང་བར། ཁོ་བོས་གྲུབ་རྟགས་བཞག་
པས་ཆོག་མོད་ཀྱང་། རྣལ་འབྱོར་གྱི་དབང་ཕྱུག་མི་ལ་བཞད་པ་རྡོ་རྗེས། གསང་སྔགས་གསང་ནས་སྤྱོད་རྒྱུ་ལ། ། བརྟུལ་ཞུགས་ཁྲོམ་དུ་སྟོན་པ་འཕངས། ། ཞེས་གསུངས་

༄༅། ། པ་ལྟར། ཁྱེད་མིནག་པའི་གྲོང་དུ་བྱུང་རྒྱལ་དུ་སྟོན་པ་ལ་དགོས་པ་མེད། བལྟ་བར་འདོད་ན་ཙ་རིའི་གནས་ནང་དུ་འདེང་གི་བྱས་པས། ཁོས་
ཨ་ཅང་རྩེད་མོ་ཡིན་ཁྱེད་དག་སྣང་འགྲོ་ས་ཞིག་འདུག་པས་འདིར་བཞུགས་ཤིག་ཟེར་དཅིའི་གནས་མལ་དེ་བསྟབས། བཟའ་བཏུང་མང་པོ་བྱིན་ནས་བཀུར་བཟོས་བྱས་པར་
ཞག་གསུམ་བསྡད། དེར་གཞོན་པ་དེས་བསྐུལ་ནས་རྐྱེན་སྟང་འཇུག་ཟེར་བ་དང་། བྱ་ཁྱུང་ཚོང་དཔོན་ཁོང་ཁག་གསུམ་ནས་རྩམ་པ་སྐྱེ་མོ་གང་། ཕྱུར་བ་ཁུག་མ་གང་། 
ཚིལ་པོ་ཞིག་བཅས་ལམ་ཆས་ཅི་ལྕོགས་ཕུལ་བ་བསྣམས་ནས་འབི་འབི་ལ་བརྒྱབ་ཕར་ཁར་ཕྱིན་པས་ཁ་བ་ཆེ་སྟབས་ཞག་ལྔ་ཙམ་གྱིས་མདོར་བུད་ཙམ་ལས་མ་བྱུང་། དེ་མན་
ཆད་ནས་བོད་སྡེ་མེད་པར་མིང་དུ་ཐོགས་པའི་ཙ་རི་བོདརྫོགས་སུམ་མདོར་སླེབས། རྩྭ་རི་གྱེན་དུ་ཕྱིན་ནས་རྡོ་རྗེའི་རྭ་བ་ན་གྲོགས་མཆེད་བཞུགས་འདུག་པའི་སར་ཞག་གསུམ་
ཙམ་བསྡད་ནས་རྩྭ་རི་སྔ་སྐོར་ལ་ཕྱིན་པས་དོམ་ཚང་རོང་ཞེས་པའི་ལ་ནང་དུ་ཁ་བ་ཤིན་ཏུ་ཆེ་བས་གནས་སྐོར་པ་མང་མའི་ལག་རྟེན་སར་བཙུགས་པ་དང་མཉམ་དུ་ཁ་བ་འཕྱག་

བཞིན་འགྲོ་དགོས་འདུག་པས་གསེར་ཐལ་གྱི་ཨ་བོས་རིན་ཆེན་དང་གནམ་མཚོ་ཁ་པ་ཞིག་གཉིས་སྔ་ཕྱིར་གངས་ལྷོག་ཞབས་སུ་མནན་ནས་འཆིར་ཉེ་བ་ཁོ་བོས་རང་སྲོག་གི་ཉེན་
ལ་བསྡོས་ཏེ་སྲོག་བསྩལ། འདིའི་སྐབས་འགར་སྣང་བས་གར་ཁྱབ་ལོངས་སྐུའི་ཞིང་ཁམས་ཀྱི་བཀོད་པ་མུ་མཐའ་མེད་པའི་སྐུ་དང་ཐིག་ལེ་འོད་ཟེར་གྱི་རྣམ་པས་གཏམས་པ་
ཤར་ནས་སྔ་དྲོ་ཙམ་རེར་གར་འགྲོའི་གཏད་སོ་དང་བྲལ་བའང་བྱུང་ཞིང་། དེར་རིམ་གྱིས་ཙ་རི་ཐུར་བརྒྱུད་གནས་ཐམས་ཅད་ཞིབ་རྒྱས་སུ་མཇལ་ནས་ཕྱིར་ཁོང་སར་སླེབས། 
དེར་ཞག་ཤས་ནང་ཆོས་གྲོགས་ཕེབས་སོང་། ང་རང་ཟླ་མཚམས་ཤིག་བསྡད་པར་དང་པོའི་རིང་། འབྲུག་པའི་ཆ་བྱད་དུ་བྱས་པའི་མི་གཉིས་ནས་བྱི་བའི་ཕྲུ་གུ་དམར་རྗེན་ཁོ་
ན་ཕྱར་བ་གང་རེ་འམ་སྡིག་པ་ར་ཙ་ཕྱར་བ་གང་རེ་སྟེང་དུ་བླུགས་ནས་སྐྲག་སྔངས་འདོན་པ་དང༌། ལྕགས་ཀྱི་ཚེམ་ཚེམ་འདྲ་མོ་ཞིག་ཏུ་བཅུག་ནས། རི་བོའི་རྩེ་ནས་རྒྱ་མཚོའི་
གཏིང་བར་ཁུར་བ་དང་། གྲིབ་ཡོར་གྱིས་གནོན་བཞིན་ཁ་ངོར་ལྕེས་ཉུག་པ་སོགས་འཚུབས་སློང་ཅི་རིགས་བྱུང་མཐར་ནུབ་གཅིག་གི་རྨི་ལམ་ན། རི་རྩེ་ནས་མཐོང་མ་མྱོང་

༄༅། ། བའི་སེམས་ཅན་སྤྱི་ཞོལ་ཅན་ལ་བཅིབས་པའི་དམག་མི་གོ་མཚོན་ཐོགས་པ་འགྲིགས་ལྡན་ཤ་སྟག་བྱུང་ནས། ང་རང་ལ་གཡས་སྐོར་ཁྱིལ་བ་
གཅིག་བྱས་མཐར་སྔོན་མ་དེས་ཞྭ་ཕུད་ཅིག་བྱས་པས་ཐམས་ཅད་ཀྱིས་ཞྭ་ཕུད་རེ་བྱས་ནས་ཐོན་སོང་བ་རྨིས་པས་དེ་ཕྱིན་འཚུབས་སློང་སོགས་གང་ཡང་མ་བྱུང་། དེ་ནས་ཟླ་
མཚམས་དེ་གྲོལ་སྟག་ཚང་སྔ་སྐོར་ཞོར་ལ་ཙ་རི་མཚོ་དཀར་སོགས་གནས་རྣམས་ཞིབ་རྒྱས་སུ་མཇལ་ནས་སླར་རང་གནས་སུ་འབྱོར་ནས་ཟླ་མཚམས་ཤིག་བསྡད་པ་གྲོལ་བ་
དང་གཞུང་སྐོར་ཆེན་མོར་ཕྱིནནས་ཕྱིར་འཁོར། སྤྱི་སྡོམ་གནས་ནང་དེར་ཟླ་བ་དགུར་མཚམས་ལ་བསྡད་པར་དང་པོའི་རིང་ཉིན་རེ་བེ་ཤུན་ལན་གསུམ་རེ་བསྐོལ་ཞིང་བཏུངས་
པ་དང་རྩམ་པ་རེ་རེ་བཟའ་རྒྱུ་ཡོད། བར་དུ་ཉིན་རེ་བཞིན་ཆུ་ཐང་ལན་གཅིག་དང་རྩམ་པ་ཐུན་རེ། མཐར་སྔར་གྱི་ཚོགས་གཏོར་བཏང་བའི་གཏོར་ཧྲུལ་ལྷག་མ་ཅུང་ཟད་ཙམ་རེ་
ཆུནང་དུ་བསྐོལ་ནས་ཉིན་རེ་ལན་རེ་བཟའ་བཏུང་གཉིས་ཀའི་གོ་ཆོད་བྱས་ནས་བསྒོམས་པས་དེ་རྗེས་གཏོར་ཧྲུལ་ཡང་ཟད་ནས་སྐབས་ཤིག་ང་རང་གི་ལུས་པོ་ཤིན་ཏུ་ཞན་ཅིང་

ལག་པ་ནམ་མཁར་དེང་བྱས་དུས་ཚིགས་མདུད་རྣམས་ནས་ཀྱང་ཉི་མ་མི་བསྒྲིབས་པར་སོང་དུས་ཕུག་པའི་གཡས་གཡོན་དེར་ཟླ་མང་པོ་སྐྱེས་འདུག་པ་ཐུས་ནས་བསྐོལ་ཏེ་
འཐུངས་པས་ཧ་ཅང་སྨིན་ཚར་བའི་སྟོབས་ཀྱིས་མིད་པ་དང་ཁ་ནང་ཐམས་ཅད་རྨས་གང་ནས་ཤིན་ཏུ་ཉམ་ཐག་པའི་ཚེ། སྔ་སོར་གྲོགས་མཆེད་དེར་བཞུགས་དུས་ཤིག་ནས་
འཐོར་བའི་ལུག་ཞིག་གི་དཔྱིའི་རུས་མགོ་སར་བྲུལ་འདུག་པ་བརྡུངས་ནས་རུས་ཁུ་བཏུངས་བས་བདེར་སོང་། དེ་མུར་ཟླ་བ་དགུའི་མཚམས་གྲོལ་ནས་འགྲོ་ཆས་ཀྱིས་སྒོར་དོན་
པས་མགོ་ཡུ་འཁོར་ནས་རི་མགོ་ཐམས་ཅད་འགྲོ་ཞིང་ཡོད་པ་ལྟར་འདུག་པས་དེ་འཕྲལ་རླུང་བརྒྱལ་གྱིས་དབང་པོ་ཤོར་ཆས་བྱས་ནས་ལག་པ་གཉིས་ཀས་འཁོར་བ་ལ་ཤུགས་
བརྟེན་ཀྱང་འཁྱོར་འདུག་པ་ལས་འགྲོ་མ་ནུས་པས་ཁོ་བོའི་སེམས་ལ་ཨེ་ཨེ་ངས་མ་ལེགས་པ་ཞིག་བྱས། ཆོས་རྣམ་དག་སྒྲུབ་པའི་དལ་རྟེན་ཆུད་ཟོས་སུ་གཏོང་སྔས་འདུག་
ཀྱང་བྱ་ཐབས་ཟད། ད་ཕྱིར་སྒྲུབ་ཕུག་ཏུ་ཕྱིན་ནས་འཆི་བ་བསྒྲུགས་ན་ངའི་ལུས་འདིས་ཧ་ཅང་ཐོགས་ས་མི་འདུག་སྙམ། ཡང་བསམ་བློ་ཕྱི་མ་ཞིག་ལ་འོན་ཀྱང་ང་ནད་ཀྱིས་

༄༅། ། གདུང་བ་ནི་མིན་དཀའ་ཐུབ་ཀྱིས་ལུས་རིད་པ་ཁོ་ནས་ཨེ་འཆི་ཡང་ཅི་ཆ་སྙམ་སེམས་ལ་དཔའ་བསྐྱེད་ནས་འཁར་བ་ལ་ཤུགས་བཅོལ་གོམ་ཁ་ཅི་
འཁྱོལ་གྱིས་ཙ་རི་གྱེན་དུ་ཕྱིན་པས་རྒྱུ་མ་རྒལ་ཚིགས་སུ་འབྱར་བ་ལྟས་ལུས་དྲང་པོར་བསྲང་ནས་འགྲོ་བའི་ནུས་པ་ཉམས། སྐེ་ཚིགས་དང་སྒལ་ཚིགས་ཐམས་ཅད་མིག་གིས་
རྒྱང་ནས་མཐོང་ཞིང་རྩི་ཆོག་པ་དང་མཇིང་པ་ཡང་རིང་པོར་ཡོད་པ་བྱུང་། དེར་ལམ་ཁར་ཆུ་ཕོར་བ་གང་དོ་རེ་བཏུངས་འཕྲལ་ཅུང་ཟད་རེ་འགྲོ་རྒྱུ་འདུག་ཀྱང་། ཡང་དེ་ལྟོ་ནས་
དྲོས་འཕྲལ་ཁམས་ཉོག་ནས་ལུས་པོ་ཞིག་འགྲོ་བ་ལྟར་ངལ་ཞིང་དུབ། དེ་ལྟར་ཤི་མིན་གསོན་མིན་བར་དོའི་སྣང་བ་འདྲ་བ་ཞིག་གི་ངང་ནས་ཉི་མ་བཞིར་ཕྱིན་པས་ལ་རྩར་ཉེ་བ་ན་
ནག་ཕུང་ངེ་ཞིག་འདུག་པའི་རྩར་གཏད་ཕྱིན་པ་ན་དྭགས་པོའི་ཁ་རོང་པའི་ཟོག་པ་དུད་ངན་ཞིག་འདུག་པར་སློང་མོ་བྱས་པས་མར་ཆུ་ཞིག་བླུད་འཕྱུར་བ་རློན་པ་སྡེར་མ་གང་བྱིན་
བྱུང་བས། མར་ཆུ་དེ་བཏུངས་འཕྲལ་ལུས་པོ་ཐམས་ཅད་ལ་རླན་བབ་པ་བཞིན་རང་ཚུགས་ཐུབ་པར་སོང་། དེར་ལ་བརྒལ་ཕྱིན་པས་ལ་ཐོག་དེར་དྭགས་པོ་ལ་བར་ནས་འོང་

བའི་རྒྱ་མི་གཉིས་དང་ཐུག་པར། གཞོན་པ་ཞིག་འདུག་པས་ཁྱོད་ཀྱི་གཟུགས་པོ་འདི་ལྟར་སོང་བའི་རྒྱུ་མཚན་གང་ཡིན་དྲིས་པར་ངས་དཀའ་ཐུབ་ཀྱིས་རྒུད་པ་ལས་ནད་གང་
ཡང་མེད་ཚུལ་སོགས་ལོ་རྒྱུས་ཞིབ་ཏུ་བཤད་པས་ཁོ་མཆི་མ་ཤོར་ནས་སྒྲུབ་ཆེན་པ་ད་ཁྱེད་ངའི་རྟ་འདིར་ཞོན་དང་ཕྱིར་ངེད་ཚོའི་ལུང་པར་ཕྱིན་ནས་རེ་ཞིག་ལུས་ཟུངས་གསོ་བ་
ལས་གཞན་དུ་ཁྱེད་ཀྱི་དཀའ་ཐུབ་འདིས་གང་མིན་བྱས་ཚར་འདུག་ཟེར། ངས་སྦྱིན་བདག་ཁྱེད་ནས་དེ་ལྟར་གནང་བ་བཀའ་དྲིན་ཆེ་ཡང་། ད་ང་རང་ལ་མི་ཟས་ཀྱང་ཅུང་ཟད་
བཟའ་རྒྱུ་ཡོད་ཨེ་འཆི་ཡང་མི་ཤེས་པས། ད་ཕྱིར་ཁྱེད་ཀྱི་སར་མི་འགྲོ་བྱས་དང་དུ་མ་བླངས་པས། ཁོང་གཉིས་ལ་ཟས་གཞན་ནི་གང་ཡང་མི་འདུག་པས་ང་ལ་ཇ་ཐེབ་ཅིག་
བྱིན་སོང༌། དེར་ངས་ཟླ་བ་མང་པོར་ཇའི་དྲི་མ་ཡང་མ་ཚོར་བར་བརྟེན། ཇ་བསྐོལ་རྒྱུ་ཡོད་སྙམ་དགའ་དྲགས་ཕྱིན་པས་ལ་ཕར་ཁར་ཐོན་པ་དང་འགྲོ་རྒྱུ་ཡེ་མི་འདུག་ཀྱང་ནུར་
འགྲོས་བཅས་ཕྱིན་པས་གཟིམ་པ་ཕུག་ཅེས་བྲག་སྐྱིབས་ཤིག་ཏུ་སླེབས། དེར་མེ་བཏང་ཇ་ཞིག་བསྐོལ་ནས་བཏུང་བར་བརྩམ་པས་སྡོར་གང་ཡང་མེད་པའི་ཇ་ཚན་དེའི་རླངས་པ་

༄༅། ། ཕོག་པ་ཙམ་གྱིས་རླང་བསླངས་ནས་བཏུངས་པ་ལྟ་ཅི་བཏུང་ས་ཡང་མི་འདུག་པས། ངས་ཇ་ཕུད་ཅིག་བཞག་ནས་གསོལ་ཀ་ཞིག་འདོན་གྱིན་
བསྡད་པས་ཐོས་ཙན་བཤུགས་སྒྲ་ཞིག་དིར་དིར་འདུག་པ་ངས་ལྷ་འདྲེ་ཞིག་ཡིན་པར་འདུག་སྙམ་བསྡད་པས། དེར་ཇེ་ཉེར་བྱུང་བ་དང་མི་འདྲ་ཡིན་ནམ་སྙམ་ངས་ཀྱང་བཤུགས
་པ་ཞིག་བྱས་པས། དར་ཅིག་ཙན་ལུས་པོ་ཐམས་ཅད་སྣལ་མས་དཀྲིས་ཤིང་རྣ་བར་ཏིང་ཤག་གི་རྒྱན་སྤྲད། ལག་ཏུ་འོད་མའི་མདའ་གཞུ་ཐོགས་པའི་ཀློ་ཞིག་སླེབས་བྱུང་། 
ཁོས་སླར་ཡང་བཤུགས་བརྡ་ཞིག་བྱས་འཕྲལ་རྣ་བའི་རྒྱན་མ་གཏོགས་ད་ཅིའི་དེ་འདྲ་བའི་ཀློ་གཉིས་སླེབས་བྱུང༌། ཁོང་རྣམས་ཀློ་དཔོན་གཡོག་གསུམ་རི་དྭགས་གསོད་དུ་ཆས་
པར་ལྟོ་ཆས་གཞན་འདུག་ཀྱང་ཇ་དང་བསྐོལ་སྣོད་མེད་རིགས་སུ་ཤེས་ནས། ངས་ཇ་ཞིག་འདེབས་རྒྱུ་གཏད་པར་ཁོང་རྣམས་ཤིན་ཏུ་དགའ་བའི་རྣམ་འགྱུར་བཅས་ངའི་ཟངས་
འགུའི་ནང་དུ་ཇ་བསྐོལ་ནས། ང་རང་ལ་ཕོར་བ་ཞོག་ཅིག་པར་བརྡ་བྱེད་ཀྱིན་འདུག་པར་གཏད་པས། དེར་ཁོང་ཚོར་ཇ་ནང་དུ་འདེབས་རྒྱའི་རྩམ་པ་དང་མར་བཅས་གང་

དགོས་འདུག་གཤིས། ཁོ་བོས་ཀྱང་ཕོར་པ་གསུམ་ཙམ་བཏུངས་ནུས་སོང་། དེར་ང་རང་ལ་རྩམ་པ་ཞིག་བཟའ་རྒྱུ་གཏད་བྱུང་བ་བཅས་བཟའ་བཏུང་གྲུབ་འཕྲལ། ང་རང་
བག་ཕབ་ནས་གཉིད་དུ་ཕྱོགས་པར་ཁོང་རྣམས་ད་དུང་ཡང་མེ་གཏོང་གིན་འདུག། ནམ་ཕྱེད་ཙམ་ན་ང་རང་གཉིད་སད་ནས་བལྟས་པས་ཀློ་རྣམས་ང་རང་ལ་བསྐོར་ནས་ཉལ་
འདུག། ཡང་ནམ་སྨད་ཙམ་ནས་གྲང་ལྷག་མི་བཟོད་པར་ཁོང་རྣམས་ནས་མེ་གཏོང་འདུག། ནམ་ལངས་པ་དང་ང་རང་ལ་ཇ་ཐོབ་ཅིག་པར་བརྡ་བྱེད་འདུག་པར་ངས་ཇ་ཁུག་
གཏད་པས་དགའ་ཚོར་བཅས་ཇ་བསྐོལ་ནས་ངེད་རྣམས་ཀྱིས་བཏུངས། རྩམ་པ་དང་ཤིང་ཐོག་སོགས་བཟའ་རྒྱུ་འདུག་པ་ང་རང་ལའང་ཇི་བཞིན་བསྟབས་བྱུང་། དེར་ངས་
ཁྲེས་པོ་བཅིངས་ཏེ་ཁུར་ནས་འགྲོ་གྲབ་བྱས་པས། ཁོང་རྣམས་ནས་དགོང་མལ་གཅིག་ཏུ་བཏབ་པ་དེར་གཙིགས་ཆེན་པོ་བྱས་ནས་ཡིད་འཕྲེང་བའི་རྣམ་འགྱུར་བཅས་ཐོན་སོང་། 
འདི་རེས་དཀའ་ཐུབ་ཀྱི་ཚོད་མ་ལོང་བར་དལ་འབྱོར་ཉམས་སུ་ཉེ་བ་དང་། བསོད་ནམས་མ་ཡིན་པས་དམ་ལ་བཞག་པའི་རྐང་གཉིས་མི་བསྲུན་པ་དག་གི་ཁྲོད་དུ་འཕྱན་ནས་

༄༅། ། ལུས་སྲོག་ལ་བར་དུ་གཅོད་དམ་སྙམ་པའི་གལ་ལ་ཐུག་པ་གང་གི་སྐབས་སུའང་། ཆོས་ཕྱིར་སྲོག་ཀྱང་འདོར་ཞིང་རྣལ་འབྱོར་རབ་ཏུ་བརྩོན། 
ཞེས་པ་ལྟར་ཆོས་ཕྱིར་དཀའ་སྤྱད་བཟོད་པའི་སྙིང་སྟོབས་ཀྱི་གོ་ཆ་ཕྱིར་ཞིང་ཕྱུར་བ་ལས། འདོད་ཡོན་དང་སྒྲུབ་རྒྱགས་དྲན་ནས་ད་ཕྱིན་དཀའ་ཐུབ་དེ་ཙམ་མི་ནུས་སྙམ་པ་དང་། 
ཚེ་འདིའི་ཕུན་ཚོགས་ལ་ཆེ་ཐང་དུ་བྱེད་ཅིང་གྲོང་ཆོག་དང་རྙེད་ཚོལ་གྱི་བློ་གཏན་ནས་མི་སྐྱེ་བ་འདི་བྱ་བཏང་ཁོ་བོའི་ཁྱད་ཆོས་གང་ཟག་གཞན་མའི་གྲུབ་རྟགས་ཀྱི་དོད་དུ་ཡོད་པས་
རྣམ་ཐར་གྱི་གནད་འགག་ཐམས་ཅད་འདིས་སྟོན་པར་ངའི་རྗེས་སུ་འཇུག་པ་རྣམས་ཀྱིས་ཤེས་པར་གྱིས་ཤིག། དེར་ཁོང་རྣམས་ཀྱི་ཟས་ཀྱི་སྟོབས་ཀྱིས་ངའི་ལུས་པོ་ཅུང་ཟད་སོ་
ཐུབ་པར་གྱུར་ནས་ཕྱིན་པས་ལམ་ཁར་འབྲུག་པའི་དུད་ཚང་ཞིག་འདུག་པ་ལ་སློང་མོ་བྱས་པས་ཞོ་ཟོ་ཕྲ་གང་གཏད་བྱུང་བར་ལྟོ་འཁུམས་ནས་ཕོར་བ་གང་ལས་བཏུང་མ་ནུས། 
དེར་ལ་ཞིག་ཕར་བཀལ་ཕྱིན་པས་འབྲུག་ཐམས་ཅད་མཁྱེན་པའི་དགོན་ཆེན་དུ་སླེབས་འདུག། བླ་བྲང་སྒོར་ཕྱིན་བསྔོ་བ་ཞིག་བྱས་པས། དགེ་སློང་མགོ་སྣམ་ཐོག་བབ་ཀྱི་སྟོད་

འབོག་གྱོན་པ་ཞིག་གིས་ཉན་ནས་བསྡད་དེ། བསྔོ་བའི་མཐར་ང་རང་གང་ནས་ཡིན་དང་གཟུགས་པོ་རིད་པ་ཅི་ལས་བྱུང་སོགས་ཞིབ་ཏུ་དྲིས་པར་ངས་རྒྱུ་མཚན་རྣམས་གསོང་
པོར་སྨྲས་པས་ཁོང་པ་བླ་བྲང་གི་གཉེར་པར་འདུག། དེ་ཡང་རྒྱུ་འབྲས་ལ་གུས་པ་མི་དམན་ཞིང་ལུགས་གཉིས་ཀར་རྣམ་དཔྱོད་ཡངས་པ་ཞིག་འདུག་པས་ང་རང་ལའང་དག་
སྣང་བྱེད་བཞིན་མགྲོན་ཁ་གཟབ་རྒྱས་སུ་བསྟབས། རྩམ་པ་ཀ་ཊོ་ར་ཤིན་ཏུ་ཆེ་བ་གང་། ཇ་མར་ཤ་སོགས་ལམ་རྒྱགས་རྟེན་གྱ་ནོམ་གནང་ནས་བསྔོ་བ་ཞིག་ཀྱང་ཞུས་སོང་། 
དེར་དགོན་མཐའི་གྲོང་འདབས་དེར་རྒན་མོ་ཞིག་གི་རྭ་བའི་ནང་དུ་བསྡད་པར་མོས་ཀྱང་དག་སྣང་དང་མཐུན་རྐྱེན་འདྲ་གང་དྲག་བྱས། འདི་སྐབས་དགོན་ནང་དེའི་སེར་མང་
ཞིག་ཇ་བསྐོལ་རྒྱུ་བཅས་རི་རྩེར་སྐྱོ་བསངས་ལ་བྱོན་པ་ཕྱིར་ལོག་པའི་ལམ་ཁར་འདུག་པས་སྔོན་མ་དེ་སྙིང་རྗེ་ཅན་ཞིག་ཡིན་འདུག་པས་ངའི་གཟུག་པོ་རིད་པ་ཤས་མ་བཟོད་ནས་
རྩམ་ལྷག་གང་ཡོད་བྱིན་སོང་བས་མཚོན་ཀུན་གྱིས་བྱིན་པས་རྩམ་པ་མང་རབ་རྙེད། དེར་ཞག་གསུམ་བསྡད་ནས་རིམ་གྱིས་བྱར་གྱེན་དུ་ཕྱིན་ནས་གཉལ་མོ་ལ་བརྒལ། 

༄༅། ། གཉལ་སྨད་གསེར་ཆེན་བུམ་པ་དང་ཙོང་ཁ་ཕུག་སོགས་མཇལ་ཏེ་གཉལ་གྱེན་དུ་ཕྱིན་པས་ཕོ་བྲང་ཆེན་པོ་ཞིག་གི་རྩར་ཐང་སྟོང་པའི་ཕྱག་སྲོལ་གྱི་
ཨ་ཆེ་ལྷ་མོ་འཁྲབ་འདུག་སར་སླེབས། དེར་ཆང་ཞིག་བསླངས་ནས་མི་མང་པོ་ཞིག་གིས་ཞིང་ལས་བྱེད་འདུག་པའི་ལྟག་དེར། གོས་ཆེན་དཀར་པོའི་སྦྱར་མ་གྱོན་པའི་མི་
གསེར་རྣ་ཅན་ཞིག་འདུག་པ་སྡེ་པ་རྡོ་རིང་པའི་ཕྱག་མཛོད་ཚེ་རིང་དབང་འདུས་ཟེར་བ་ཡིན་འདུག་པས་ཁོས་ངའི་ལོ་རྒྱུས་ཞིབ་པར་དྲིས་ནས་གཞིས་ཀར་ཁྲིད། མཆོད་ཁང་དུ་
སྡོད་ས་བཅོས་བཀུར་བཟོས་དཔེ་མེད་མཛད། ཁོང་ཚང་གི་ཉེ་སྐོར་དེར་སྒྲུབ་ཕུག་ཅིག་ཡོད་པར་བཞུགས་ན་ཚེས་ཅི་འཁྱོལ་ལ་ཞབས་ཕྱི་བྱེད་ཚུལ་ཟེར་འདུག་ཀྱང་ཡུན་སྡོད་དང་
དུ་མ་བླངས། ཕྱིས་ཟླ་ཤས་སྡོད་པར་ཆད་མདོ་བྱས། དེར་གཉལ་གྱེན་དུ་ཚ་ལམ་ཙམ་ཕྱིན་པར་ཨོ་རྒྱན་གླིང་རི་ཁྲོད་དུ་ཆོས་གྲོགས་བཞུགས་པའི་སར་ཕྱིན་ནས་ཞག་ཤས་ངལ་
བསོས། དེ་མཚམས་སུ་ཀུན་མཁྱེན་བླ་མའི་མདུན་དུ་སྐོར་ཙམ་ཕྱིན་སྐྱབས་འཇུག་ཕྱག་དབང་ཙམ་ཞུས་ཕྱིར་འཁོར། དེར་སྔ་གཏམ་བཞིན་དོན་ལ་གནས་ཆེད་ཨོ་རྒྱན་གླིང་

ཡང་དགོན་དེར་རྡོ་རིང་ཕྱག་མཛོད་ནས་སྦྱིན་བདག་བྱས་ནས་མཚམས་སྒྲུབ་ཟླ་བ་དྲུག་ཙམ་བསྡད་པས། དུས་འདི་ཙམ་ནསརྨི་ལམ་དུ་སྡིག་པ་དག་པའི་རྟགས་འཕུར་བ་དང་། 
གཅེར་བུར་ཁྲུས་བྱེད་པ་སོགས་སྡིག་པ་དག་པའི་རྟགས་མཚན་ཟ་ཟི་མང་པོ་རྨིས། ཡང་ནུབ་གཅིག་གི་རྨི་ལམ་ན་ཨ་མ་ཡིན་རྒྱུ་བའི་བུད་མེད་ཕྲུགས་དཀར་པོ་གྱོན་ཞིང་སྐྲ་ལྕང་
ལོ་བྱས་པ་ཞིག་གིས་ཁྲིད་ནས་དབུས་ཀྱི་རི་བོ་མཆོག་རབ་ཀྱི་རྩེར་འདོང་གི་ཟེར་བ་ལ་ཁོ་བོས་ང་རང་མཚམས་ཡིན་བྱས་པས། མཚམས་རྣམ་རྟོག་ཡིན་དེས་ཅི་ལྟོ་ཟེར་བ་ལ་འོ་
ན་འདོང་གི་སྨྲས་མོ་དང་བསྡེབས་ནས་ཕྱིན་པས་ས་གཞི་ཐམས་ཅད་རིན་ཆེན་དུང་དངོས་སྣང་ལ་གྲུབ་པ་ཁ་དོག་དཀར་པོ་གསལ་ཞིང་འཚེར་བའི་དབུས་སུ་དུང་ལས་གྲུབ་པའི་རི་
བོ་མཆོག་རབ་བརྗིད་ཆགས་ཤིང་ལྷུན་སྟུག་པར་འདུག་པའི་སྤོར་ཆས་པ་ལས། རི་བོའི་སུམ་ཉིས་ཙམ་ལ་སླེབས་དུས་ད་ཅིའི་མ་དེ་མི་འདུག་ཀྱང་། ངས་དགའ་སྤྲོ་དང་བཅས་
རི་བོ་འདིའི་རྩེར་ཕྱིན་དུས་གླིང་བཞི་གླིང་ཕྲན་བཅས་དུས་གཅིག་མཐོང་བ་ཡོད་ཟེར་བ་ཅི་འདྲ་ཡོད་སྙམ་རིངས་སྟབས་སུ་རྩེར་ཕྱིན་པ་དང་རྒྱལ་བ་རིགས་ལྔའི་ཞིང་ཁམས་ཕྱོགས་

༄༅། ། མདོག་བཅས་ཁྲ་ཆེམས་ཀྱིས་མཇལ་བའི་མོད་རྟེན་དང་བརྟེན་པ་ཐམས་ཅད་རྡོ་རྗེ་ཕུང་པོའི་ལུས་ཀྱི་གྲོང་ཁྱེར་དུ་ཤེས་པའི་མོད་ལ་གཉིད་སད། 
དེར་ཞག་ཤས་ནང་ཡང་ནུབ་གཅིག་གི་རྨི་ལམན་ཁོ་བོ་བྲག་སྟེང་ཞིག་ན་ཁ་ཤར་དུ་ཕྱོགས་ནས་ཐོད་རྒལ་སྒོམ་ཞིང་འདུག་པར་སྐད་ཅིག་གིས་བྱ་རྒོད་ཤིན་ཏུ་མང་པོ་ཞིག་ནམ་
མཁའ་ནས་འཕུར་བྱུང་བ་ཐམས་ཅད་ཀྱིས་ཁོ་བོ་ལ་བསྐོར་ཚུལ་གྱིས་ཁ་ཤར་བསྟན་དུ་སར་བབས་པའི་མཐར་བྱ་རྒོད་ཐང་ནག་ཞིག་ཁོ་བོའི་སྔ་ལོགས་སུ་ཁ་ཡར་གྱུ་ནས་བབས་
པ་བུད་མེད་རྒྱན་ཆ་ལུགས་བཅས་ཤིན་ཏུ་མཛེས་པ་ཞིག་ཏུ་གྱུར་ནས་གསེར་ཕོར་ལེགས་པ་ཞིག་ཏུ་དངུལ་ཕྱེད་བརྒྱད་ཁོ་ནས་བཀང་སྟེ་ཕུལ་ནས་ཁྱོད་ཀྱི་སྒྲུབ་རྒྱགས་གྱིས་ཤིག་
ཟེར་བའི་མོད་ལ་གཉིད་སད། ཡང་ནུབ་གཅིག་ཉིང་འཁྲུལ་དང་འོད་གསལ་འདྲེས་པའི་ཉམས་སྣང་ལ་ནུབ་བྱང་ཕྱོགས་ངོས་ནས་གོས་ཆེན་དམར་སྨུག་གྱོན་པའི་མི་ཝ་ནག་གི་
ཞྭ་ཅན་ཞིག་ཕྱིར་ཤར་ཕྱོགས་ངོས་སུ་འོང་བ་དང་། གོས་ཆེན་སྔོ་དཀར་གྱི་གོས་དང་ལ་ཐོད་གྱོན་པའི་མི་ཞིག་ཤར་ནས་ནུབ་ཕྱོགས་སུ་འོང་བ་གཉིས་ངའི་སྒྲུབ་ཕུག་གི་ལྟག་དེར་

གདོང་འཛོམས་ནས་སྐད་ཆ་དྲི་བཤད་ཅུང་ཞིག་བྱས་མཐར་ནུབ་ཕྱོགསནས་འོང་བའི་མི་དེར་ལྷ་འདྲ་མོ་ཞིག་བབས་ནས། རྒྱལ་བ་འཇམ་དབྱངས་རྒྱ་མཚོ་གཏེར་སྟོན་ཡིན་ཀྱང་
དགུང་ལོ་བཅུ་བདུན་སྟེང་རྟེན་འབྲེལ་དང་པོ་བསྒྲིགས་པ་སོགས་རྟེན་འབྲེལ་ལན་གསུམ་དུ་རྟོག་པས་མ་འཆུན་ནས་ལུས་སྐྱོན་གྱིས་དམག་འཁྲུགས་འབྱུང་བ་སོགས་དེའི་ལེ་ལན་
ཡིན་ཚུལ་མགུར་དབྱངས་སུ་ལེན་པའི་མོད། ཆུ་ཤུལ་རྫོང་གྲོང་ནང་དེར་རྒྱལ་བའི་བདག་མོ་ཡོད་པ་ང་རང་ནས་ཤེས་ཟེར་འདུག་པའི་མུར་གཉིད་སད་པ་དང་ཉིང་འཁྲུལ་སྣང་
ཆའི་མགུར་དབྱངས་ཐམས་ཅད་ཉི་མ་མང་པོར་སེམས་ལ་ཝ་ལེར་ངེས་འདུག་ཀྱང་ཡི་གེ་སོགས་སུ་འབྲི་འདུན་མ་བྱས། ཡང་ནུབ་གཅིག་གི་རྨི་ལམན་གོས་ཆེན་སེར་པོ་ཐོག་
བབ་གྱོན་པའི་དགེ་སློང་བགྲེས་ཉམས་ཅན་ཞིག་གིས་ཁྱེད་རང་གི་མཚམས་རྒྱགས་གྱིས་ཟེར་ཊམ་ཁ་རགས་ཞིབ་འདྲེས་པ་པར་ཆུང་གང་བྱིན་བྱུང་བ་ནི་ཉེ་སྐོར་དེའི་གནས་བདག་
འདྲའི་རྒྱལ་པོ་གདུག་རྩུབ་ཅན་ཞིག་ཡོད་པ་དེ་ཡིན་པར་ཤེས་འདུག་པའི་མུར་གཉིད་སད། ཡང་མཚན་མོ་ཞིག་གི་ཉིང་འཁྲུལ་ལ། སྐུ་མདོག་དཀར་མོ་ལོངས་སྤྱོད་རྫོགས་

༄༅། ། པའི་རྒྱན་ཆས་ཅན་གྱི་བུད་མེད་ཅིག་གིས་མགྲོན་དུ་བོས་པར། ང་རང་ལ་བུ་ཆུང་ཞིག་འདུག་པ་དེ་མཆན་དུ་བཅུག་ནས་ཆས་པས། ལམ་ཁར་
བསམ་གྱིས་མི་ཁྱབ་པའི་ལོ་ཏོག་ཕུན་སུམ་ཚོགས་པ་དང་མེ་ཏོག་སྣ་ཚོགས་སྐྱེས་པའི་ལྗོངས་རྒྱུ་ཞིང་ཕྱིན་པའི་མོད་ལ་གུར་དཀར་པོ་ཞིག་གི་ནང་དུ་སླེབས། དེར་ཡང་ད་ཅིའི་
བུད་མེད་དེ་འདྲ་བ་བཞི་འདུག་པས་ཐམས་ཅད་ཀྱིས་ཁོ་བོ་ལ་མཐོང་བཟོས་དཔེ་མེད་མཛད་ནས་དར་བ་འབོལ་བརྩེགས་དང་བཅས་པའི་ཁྲིར་བཏོན་བཟའ་བཏུང་གྱ་ནོམ་པའི་
བསྙེན་བཀུར་གྱིས་མཆོད་པ་སོགས་རྨི་ལམ་ངོ་མཚར་བ་མང་པོ་རྨིས་པ་དང་ཉམས་དགའ་ཞིང་རིག་པ་དྭངས་པའི་མུར་མཚམས་སྒྲུབ་ལ་ནར་མར་ཡོད་པའི་སྐབས་ཉིན་གཅིག་
ཀུན་མཁྱེན་བླ་མས་མཚོན་རྩ་བའི་བླ་མ་རྣམས་ལ་མོས་གུས་ཐུན་མོང་མ་ཡིན་པ་ཞིག་སྐྱེས་འཕྲལ་རྩ་བ་དང་བརྒྱུད་པའི་བླ་མ་ཐམས་ཅད་དྲན་དྲགས་སྡོད་མི་ཚུགས་པ་ལྟ་བུ་དང་
 འཁོར་བར་ངེས་འབྱུང་དང་སྐྱོ་ཤས་དྲག་པོ་སྔར་དང་མི་འདྲ་བ་ཞིག་སྐྱེས་ནས་ཐུན་མང་པོར་ངུ་ཞིང་བསྡད་པའི་འཕྲོར་ཡང་སེམས་ལ་དཔའ་བསྐྱེད་ནས། ད་ངུས་པས་ཡོང་བ་

མེད༑གློ་བུར་གྱི་ངེས་འབྱུང་དྲག་པོ་རཱ་ཛའི་འཕྲུལ་ཀྱང་ཡིན་ལས་ཆེ་སྙམ། གནས་ལུགས་ཀྱི་རང་ངོ་ལ་མཉམ་པར་བཞག་ཙན། སྔ་སོར་བལྟར་མི་མངོན་པའི་དམིགས་
གཏད་ཀྱི་མཚན་མ་ཕྲ་མོ་ཞིག་ཡོད་པ་དེའང་ཕྱི་ཤུན་གྱི་ཚུལ་དུ་དག་ནས་བསྒོམ་བྱ་སྒོམ་བྱེད་དང་བྲལ་བའི་ཐ་མལ་གྱི་ཤེས་པ་ཟང་ཀ་རྒྱ་ཡན་དམིགས་གཏད་དང་བྲལ་བ་ཞིག་ཏུ་ལ་
ཟློས་པ་ནས་བཟུང་སྒོམ་འདོད་ཀྱི་ཞེན་པ་དང་བྲལ་བ་ཞིག་ལགས་སོ། ། དེར་མཚམས་གྲོལ་ནས་གཉལ་སྨད་དགེ་རི་བྲག་ཏུ་གནས་འབྲེལ་ལ་ཕྱིན་ནས་དུར་ཁྲོད་ནང་དུ་ཞག་
བདུན་བསྡད་པས་ཞག་གསུམ་ནང་གཅོད་གཏོང་བའི་ཁར་ཅོག་པུའི་ནང་ཅེ་སྤྱང་མང་ཞིག་བྱུང་སྟེ་རུབ་ནས་གསོད་ལ་ཉེ་བཞིན་ཅོག་པུ་སོགས་ལ་མང་པོ་བཟུང་སོང་ཡང་། 
ངས་གཅོད་ཁ་ནས་མ་བོར་བར་འདོན་གྱིན་བསྡད་པས་གང་ཡང་མ་སྐྱོན། དེར་བདུན་ཕྲག་ལོང་བ་དང་། བྲ་གུ་སྒྲུབ་སྡེའི་དུར་ཁྲོད་ནང་དུ་ཞག་གསུམ་དང་། གྲུབ་ཆེན་ལྭ་བ་
བའི་ཉེ་གནས་བྷུ་སུ་ཀུ་འཇའ་ལུས་གྲུབ་པའི་སྒྲུབ་གནས་སོགས་མཇལ་ནས་ཕྱིར་གྲོགས་མཆེད་སར་འབྱོར་དུས། རྗེ་བླ་མ་འཇིགས་མེད་ཕྲིན་ལས་འོད་ཟེར་ཀུན་མཁྱེན་གྱི་

༄༅། ། མདུན་དུ་ཕེབས་ནས་ངེད་ཅག་ལའང་ཅིས་ཀྱང་སྐུ་མདུན་དུ་འོང་དགོས་ཀྱི་བཀའ་ཤོག་ཕེབས་འདུག་པར་ཁོ་བོས་རིངས་སྟབས་ཀྱིས་བླ་མའི་སྐུ་
མདུན་དུ་ཕྱིན་པས། དགེ་རྩེ་བླ་མ་བསོད་བསྟན། དཔལ་ལྡན་རྒྱ་མཚོ་སོགས་ཁོང་དཔོན་སློབ་ཁ་ཤས་ཕེབས་འདུག། དེར་རྗེ་བླ་མ་དང་ངེད་དཔོན་སློབ་གང་ཅིའི་གནས་ཚུལ་
དང་ལོ་རྒྱུས་ཞིབ་ཏུ་མོལ་བར་ཁོང་ནས་ད་རེས་ངེད་ཅག་དང་མཉམ་པོར་ཁམས་ཕྱོགས་སུ་སྐོར་ཙམ་མ་སོང་ན་ཆོས་དམ་ལ་འགལ་བ་ཡིན་ཚུལ་གྱིས་འགགས་བསྡམས་པའི་
གསུང་ནན་མ་ལྕོགས་པར་རང་ཡུལ་དུ་སྐོར་ཙམ་འགྲོ་བའི་ཆད་མདོ་བྱས། དེར་ཁོང་དཔོན་སློབ་ཟླ་ཤས་བཞུགས་རྒྱུར་འདུག་གཤིས་རྗེ་བླ་མ་རྡོ་གྲུབ་ཆེན་རིན་པོ་ཆེ་ཡང་འདམ་
སོག་ངོས་སུ་བྱོན་སོང་། འདི་སྐབས་ཁོ་བོས་ཨོ་རྒྱན་གླིང་རི་ཁྲོད་ནས་མཉམ་བཞག་འཛིན་སྟངས་ཀྱི་མཁན་པོ་སྟོར་ཚུལ་བཅས་ཀུན་མཁྱེན་བླ་མའི་མདུན་ལ་རྟོགས་འབུལ་ཞིབ་
རྒྱས་སུ་ཞུས་ཚེ་ཡབ་རྗེའི་ཞལ་ནས་འོ་དེ་ཡིན། རྟོགས་པ་གཤའ་མ་དེ་མཚན་ཉིད་དང་ལྡན་པའི་སློབ་དཔོན་གྱིས་དད་བརྩོན་ཤེས་རབ་སྙིང་རྗེར་ལྡན་པའི་སློབ་བུ་ལ་དབང་དོན་གྱི་རྒྱ

ཡེ་ཤེས་པ་དབབ་པའི་སྐབས་སམ། ཡི་དམ་ལྷའི་བསྙེན་སྒྲུབ་ཚད་དུ་འཁྱོལ་བས་དངོས་གྲུབ་ཀྱི་སྣ་བསླངས་ནས་རྟོགས་པའམ། བླ་མར་སངས་རྒྱས་དངོས་ཀྱི་འདུ་ཤེས་
བཅོས་མིན་སྐྱེས་ནས་ཐུགས་རྒྱུད་ཀྱི་དགོངས་པ་འཕོས་ཏེ་རྟོགས་པའམ། ཡང་ན་གཉན་ས་འགྲིམ་པའི་ལྷ་འདྲེའི་ལྷོངས་འཚུབས་ཀྱི་རྐྱེན་ལས་སམ་སྐྱེས་ཚུལ་བཞི་པོ་གང་རུང་
ལས་རྟོགས་པའི་ཐབས་མེད་པ་ཞིག་ལ་ཁྱེད་ཀྱི་འདི་བླ་མའི་བྱིན་རླབས་དང་ཡི་དམ་གྱི་དངོས་གྲུབ་གཉིས་ཀྱི་ནུས་པས་གནས་ལུགས་ཀྱི་རང་ངོ་རྗེན་པར་མཐོང་བ་ལ་ནོར་འཁྲུལ་
མི་འདུག་པས། ད་ཕྱིན་རྗེ་དམ་པ་རིན་པོ་ཆེས། ང་གཅིག་པུར་ལྐོག་ཏུ་ཉལ་ཙན། ། རིག་པ་རྗེན་པར་འཇོག་པ་ཡིན། ། མང་པོའི་གསེབ་ཏུ་སྡོད་ཙན། ། གང་ཤར་ངོ་ལ་ལྟ་
བ་ཡིན། ། ཞེས་པ་ལྟར། བསྒོམ་བྱ་སྒོམ་བྱེད་ལས་འདས་པའི་གཞི་གནས་ཀྱི་རིག་པ་ཡེ་ནས་སྟོང་གསལ་སྒྲིབ་གཡོགས་དང་བྲལ་བ་འདི་ག་སྤྲོས་མཚན་གྱི་གཟེབ་ཏུ་མ་འཇུག་
པར་གདོད་མའི་ས་ལ་མྱ་ངན་འདའ་བར་གྱིས་ཤིག་ཅེས་ངོ་སྤྲོད་དབུགས་དབྱུང་དང་བཅས་གནང་སོང་། དེར་ཁོ་བོ་སྔར་གྱི་རང་གནས་སུ་ཕྱིར་ལོག་སྡེ་པའི་སྦྱིན་བདག་བཅས་

༄༅། ། མཐུན་རྐྱེན་བཟང་སྟབས་སླར་ཟླ་བ་གསུམ་མཚམས་ལ་བསྡད་པ་གྲོལ། འདི་དུས་ཀུན་མཁྱེན་ཆེན་པོའི་སྤྱན་རས་ཧ་ཅང་མི་གསལ་བའི་ཚུལ་དུ་
ཡོད་པས་སྤྱན་འབྱེད་དོན་ལྷ་རྗེ་ལེན་དགོས་ཚུལ་གྱི་སྔ་འཕྲོས་ཡོད་བཞིན། ཨེ་ལུང་པར་ཕྱིན་ཨེམ་ཆི་ལ་ཆད་མདོ་བྱས་ནས་ཕྱིར་ཚེ་རིང་ལྗོངས་སུ་གདན་སར་འབྱོར། དེར་
དགེ་རྩེ་བླ་མ་དང་། པདྨ་ཆོས་གྲགས་ཁོང་དཔོན་གཡོག་གཉིས་འབམ་ནད་ཀྱིས་ཐེབས་འདུག་པར་ལྷ་རྗེ་ལེན་པ་སོགས་མཐུན་རྐྱེན་གང་དྲག་བྱས་པས་ཁོང་དཔོན་གཡོག་བདེ་
མལ་གྱིས་སོང་། སྐབས་དེར་འདམ་སོག་ནས་བླ་མ་ཡང་ཕེབས་ཐུབ་བྱུང་བས་འདི་ནས་བཟུང་རྗེ་བླ་མའི་གསུང་མ་ལྕོགས་པར་བྱེས་གཉེར་གྱི་ངན་ཁག་ལེན་དགོས་བྱུང༌། 
དེར་ཨེམ་ཆི་ནས་ཀུན་མཁྱེན་ཆེན་པོར་སྤྱན་འབྱེད་འདྲ་ཞུས་པ་དང་། ཞག་ཤས་འཕྲོར་ངེད་དཔོན་སློབ་ཀྱི་སྒར་ཡར་ཀླུང་དང་རྩིས་ཐང་སོགས་རིམ་བརྒྱད་ཀྱིས་བསམ་ཡས་སུ་
སླེབས་ནས་ཞག་ཤས་ནང་ལྷ་སར་འབྱོར། དེར་འདོད་དཔལ་མཁན་པོའི་སྐུ་རིམ་ཟླ་བ་གཅིག་བསྒྲུབས་ནས་རིམ་གྱིས་ཐེག་སྟེ་འདམ་གཞུང་དུ་སླེབས་ཚེ། ནི་པ་ལའི་གཡུལ་

ངོ་བཟློག་ཕྱིར་མ་ཧཱཙིནའི་དཔུང་ཚོགས་ཡན་ལག་བཞིའི་གཡུལ་གྱི་ཕྲུ་མ་བཏབ་པའི་སྒྲ་སྐད་ཀྱིས་ངེད་དཔོན་སློབ་ཀྱང་མགོ་ཐོན་མིན་གྱི་དོགས་པས་ལམ་གཞན་དུ་བཟུར་དགོས་སྟབས་སྔར་གྱི་རྒྱས་ལུང་པར་བུད་ནས་ང་རང་དམར་ཡོ་དཔོན་ཚང་ལ་གཏུག་ཏུ་ཕྱིན་པས། དཔོན་ཆུང་བ་ཤི་ཚར་འདུག་ཀྱང་དཔོན་ཨ་འཛོམས་ཀྱི་གཙོས་གཟའ་ཚང་ཐམས་ཅད་ནས་ཤི་གསོན་ཐུག་པ་ལྟར་དགྱེས་ཚོར་ཆེན་པོ་བྱེད་འདུག། དེར་ངས་བླ་མ་འདི་པ་རྡོ་གྲུབ་ཆེན་ཡིན་ཚུལ་སོགས་ཞིབ་ཏུ་བཤད་པས་ཁོང་ཚང་གིས་བླ་མ་གདན་འདྲེན་བྱས་ནས་དབང་ཞུས་འབུལ་ནོད་གྱ་ནོམ་པ་བྱས། དེར་ང་རང་ལ་བཤས་ཤ་བུབས་གཅིག་གི་ཕྱེད་དང་གཟའ་ཚང་སོ་སོའི་ངོ་སྐལ་གྱི་མར་འཕྱུར་རྒྱབ་གཅིག་བཅས་བྱིན། དེར་ངེད་དཔོན་སློབ་རྣམས་ནས་བཤུལ་ལམ་རིམ་བགྲོད་ཀྱིས་ཉེ་ཞོ་མེད་པར་ཡོངས་ཤར་ནང་སླེབས། དེ་སྐོར་དུ་གྲོང་ཆོག་འདྲར་ཞག་བཅོ་བརྒྱད་ཙམ་ཐོགས། སླར་རིངས་སྟབས་ཀྱིས་དགེ་རྩེ་རྒྱལ་མཚན་ཚང་གི་སྲིང་མོ་ན་སར་སྐོར་ཙམ་བྱོན་ནས། དེ་འཕྲལ་ཁྲོམ་བཟའ་བཀྲ་དབང་ཚང་ནས་བུམ་སྒྲུབ་བཙུག་པ་གྲོལ་ཐོག་ངེད་ཀྱི་ཕ་ཡུལ་ནས་བསུ་མི་

༄༅། ། སླེབས་བྱུང་བས་དེར་རང་ཁྱིམ་དུ་སྐོར་ཙམ་ཕྱིན་པར་མ་རྒན་མོ་བད་ཀན་གྱི་ནད་གཞི་ཞིག་གིས་ཐེབས་འདུག་ཀྱང་སེམས་གཅོང་གཏན་ནས་མེད་
པར་མ་ཟད། ད་ཁྱོད་ཀྱིས་ཆོས་ཚུགས་བཟང་པོར་ཟིན་པ་དེས་གོ་བཅད། ད་དུང་སྒྲུབ་པ་མཐར་སྐྱོལ་ཞིག་བྱུང་ན་ང་ལ་སེམས་འཚེར་གཏན་ནས་མི་དགོས་ཚུལ་ཟེར་འདུག་
པས་བློ་བདེ་མལ་གྱིས་སོང་། མརྒན་ལ་དབང་དང་འཕོ་ལུང་སོགས་གང་དགོས་བྱས་ནས། དགེ་རྩེ་བླ་མ་རིན་པོ་ཆེ་ཞིང་ལའི་བསོད་ནམས་དབང་ཕྱུག་ཚང་སར་བཞུག་
འདུག་པ་མཇལ་ཕྱག་ལ་ཕྱིན་པས་གང་ཅིའི་གསུང་འཕྲོས་སྨར་བའི་བཀའ་འདྲི་དབུགས་དབྱུང་སོགས་གནང་། དེར་བློ་བཟང་ཚུལ་ཁྲིམས་སོགས་གྲོགས་མཆེད་འགའི་སར་
སྐོར་ཙམ་ཕྱིན་ནས་ཡར་སྒར་ཐོག་ཏུ་ཆས་ཚེ་སྒར་རི་རྒན་ངོར་སླེབས་འདུག། འདི་མཚམས་ནས་གྲོང་ཆོག་དུ་བགྲོད་པའི་འདུ་ཤེས་ལ་སྐྱོ་དྲག། རྗེ་བླ་མ་ལ་དགོངས་ཁྲོལ་ཞུས་
ནས་རང་ལོ་ཉེར་དགུ་པ་ཆུ་གླང་ལོར་འབར་ཆུང་བླ་བྲང་གི་ཁང་པར་བསྙེན་མཚམས་ཞིག་ལ་བསྡད་པར་དེ་འཕྲལ་ནས་རྨི་ལམ་ལ་སྣམ་དམར་ཧྲུལ་པོའི་སྟོད་འབོག་དང་ཤམ་

ཐབས་གྱོན་ཞིང་སྐྲ་རིང་པོར་ཡོད་པ་ཞིག་གིས་མི་དགའ་བའི་རྣམ་འགྱུར་སྟོན་པ་དང་། ཉམས་སྣང་ལ་མདོར་ཕུག་པ་ཞིག་ཡོད་པ་དེའི་ནང་དུ་ལུས་པོ་མི་ལ་མགོ་བོ་འབྲུག་ཏུ་
ཡོད་པ་ལུས་ལ་ར་ལྤགས་གྱོན་ཞིང་བྲེ་དང་གྲོད་པ་མང་པོ་ཐོགས་པ་ཞིག་ལ་འཁོར་མ་ངེས་པའི་ལྷ་འདྲེ་སྣ་ཚོགས་ཀྱིས་བསྐོར་བ་དང་། ད་ཅིའི་རྨི་ལམ་དུ་རྨིས་པ་དེ་གཉིས་
འགྲུལ་བགྲོད་མང་པོ་བྱས་ངེད་རང་ལ་གླགས་ཚོལ་བས་མཚོན་ཉིན་སྣང་ལའང་འཚུབས་སློང་ཅུང་ཟད་བྱུང་བའི་ཁར། གྱུར་དུག་ཅིག་གི་འཁྲེན་ལ་བརྟེན་ནས་ཟུག་གཟེར་བཟོད་
དུ་མེད་པའི་གླང་ཐབས་དྲག་པོ་ཞིག་གིས་ན་བར་ལྷ་རྗེ་རྣམས་ནས་སྨན་དང་ལག་ཐབས་ཀྱི་འགྲོས་སྒོ་གང་དྲག་དང་། འབར་དབོན་རིན་པོ་ཆེས་ཐུགས་རྩ་མཛད་ནས་སྐུ་རིམ་
ཡང་ཕྲན་ཚེགས་འགའ་རེ་བསྒྲུབས་ནས་ཡར་དྭངས་ཙམ་ལ་སོང་དུས། བོད་ནས་འབར་ཆུང་བླ་རྒན་རིན་པོ་ཆེ་ཕེབ་ཐུབ་བྱུང་བར་མཇལ་ཕྱག་ཁྱུག་ཙམ་བྱས་ནས། ང་རང་
ཡར་སྒར་ཐོག་ཏུ་ཕྱིན་པས། དེ་སྔོན་མཚམས་ཁོངས་དེར་ངའི་རྨི་ལམ་ལ་སྡེ་དགེ་ནས་བླ་མ་གདན་འདྲེན་ཡིན་ཟེར་བའི་ཀེང་རུས་འདྲ་མོ་དར་འཕན་ཐོགས་པ་གཉིས་སླེབས་

༄༅། ། འདུག་པ་རྨིས་པ་ཇི་བཞིན་བླ་མ་ནི་སྡེ་དགེར་ཕེབས་སོང་ནས་མི་འདུག། སྒར་མ་མོའི་མདོར་འདུག་པར་སྒར་ཐོག་ཏུ་ཞག་གཅིག་བསྡད། 
དེར་ཁོ་བོ་མཚམས་ཤིག་ལ་སྡོད་སྙམ་གྱིས་སྟབས་བདེ་མིན་མ་མོའི་དྲེའུ་དཀར་ཕུག་པར་ཉུལ་དུ་ཕྱིན་པས། སྡོད་ལོ་ཙམ་གྱི་ཕུག་པ་ཞིག་འདུག་པ་དེ་གད་བདར་བྱས། 
ཕྱིར་ཉིན་འབུད་རྒྱུ་རྒྱབ་གཉིས་འཕྱུར་བ་ཁུག་མ་ཕྱེད་མར་རིལ་གཅིག་ཇ་ཐེབ་གཅིག་རྣམས་བསྣམས་ནས་ཕྱིན་ཏེ་ཡིག་བརྒྱའི་མཚམས་ཤིག་ལ་བསྡད་པས་ཕུག་པ་དེ་ཤིན་ཏུ་རྩུབ་
ཆ་ཆེ་བ་ཞིག་ཏུ་འདུག་པས་དང་པོའི་རིང་རྐྱེན་གང་ཡང་མེད་པར་གློ་བུར་དུ་འཚིག་པ་ཟ་ཞིང་སྙིང་མི་དགའ་བ་དང་གཉིད་རྣལ་དུ་མི་ཕེབས་པའི་ངང་ནུབ་གཅིག་ལུས་སྦྱིན་གཏོང་
དུས་ཤིག། ངའི་གམ་དེར་བུད་མེད་ཅིག་གིས་འོ་དོད་གནམ་ས་འགས་པ་ཞིག་བོས་བྱུང་བར་འཇིགས་སྐྲག་ཟིལ་ཆུམ་པ་ཞིག་བྱུང་མཐར་སྲིད་པ་གསུམ་པོ་རུ་ལོག་ཀྱང་ཉམ་ང་
མེད་པར་རིག་པའི་རྩལ་དུ་ཁོ་ཐག་ཆོད་ནས་སེམས་ཉིད་ཀྱི་དཔའ་གདེང་ལ་རང་བྱན་ཆུད་པའི་མུར་གཉིད་དུ་སོང་བའི་རྨི་ལམ་ལ་བུད་མེད་ཅིག་གིས་ཕུག་པའི་བློ་སྐར་ལྟ་བུ་ཞིག་

གི་ནང་ནས་ཚུར་བཞིན་རས་མཐོང་ཙམ་བྱས་མར་གྲོགས་ཤིག་གཏོད་བྱུང་བརྨིས་ནས་གཉིད་སད། ཡང་དེ་གའི་མཚན་མོའི་ཐུན་ཕྱི་མའི་ཉིང་འཁྲུལ་ལ། ལོངས་སྤྱོད་རྫོགས་
པའི་ཆས་དང་རིགས་ལྔའི་དབུ་རྒྱན་གྱོན་པའི་བུད་མེད་ཁ་དོག་དཀར་སེར་དམར་ལྗང་མཐིང་ག་ལྔས་མིག་སྔར་མཐོང་མ་མྱོང་བའི་སྣོད་གྲུ་བཞི་འོད་ཟེར་འཕྲོ་ཞིང་ཁ་དོག་གི་ངེས་
པ་ཆ་མི་འཚལ་བ་ཞིག་གི་ནང་དུ་ཞལ་ཟས་ཤིན་ཏུ་མཛེས་པ་དཀར་རྒྱན་གྱི་ནང་དུ་མཆོད་པའི་ལྷ་མོ་རྣམས་མངོན་སུམ་དུ་འཇོ་སྒེག་ངོམས་པ་ཀླུའི་གྲངས་ལྡན་ཁོ་བོའི་སྔ་སོར་
བསྒྲིགས་ཏེ་མཐར་ཟས་སྣ་ཚོགས་པའི་ཚོགས་འཁོར་ཞིག་ཀྱང་བཤམས་ནས་ཁོ་བོ་ལ་ཤིན་ཏུ་འདྲིས་ཆེ་ཞིང་སྙིང་ཉེ་ཉེ་ལྟར་བྱེད་འདུག་པས་ཁོ་བོས་ཁྱེད་རྣམས་སུ་ཡིན་དྲི་མ་
སྤོབས་པར་ཞལ་ཟས་དང་ཚོགས་ཀྱི་རྒྱ་མཚན་ཙམ་དྲིས་པས་ཞལ་ཟས་འདི་རྣམས་ཁྱོད་ལ་མཆོད་པ་འབུལ་བ་ཡིན། ཚོགས་འདི་རྒྱ་གར་གྱི་དུར་ཁྲོད་ལྷན་པོ་བརྩེགས་པར་གྲུབ་
ཐོབ་དཱ་རི་ཀ་པས་ཚོགས་ཀྱི་འཁོར་ལོ་བསྐོར་བའི་ཚོགས་སྐལ་དུ་ཁྱེད་ལ་བསྐུར་བ་ཡིན་ཟེར། ཁོང་རྣམས་སུ་ཡིན་ངས་ངོ་མ་ཤེས་པ་དེ་འཕྲིགས་པའི་ཚུལ་གྱིས་གཅིག་ལ་

༄༅། ། གཅིག་འཛུམ་ཤིགས་ཤིག་པའི་ངང་ནས་འཇའ་ལྟར་ཡལ་བ་དང་གཉིད་སད། འདི་ནས་བཟུང་གསང་ལྷོང་སོགས་འཚུབས་སློང་ཐམས་ཅད་རང་
སར་ཞི་ནས་ཉམས་རྟོགས་སྨར་བའི་ངང་ནུབ་གཅིག་གི་རྨི་ལམ་ལ་ང་རང་དུར་ཁྲོད་ཅིག་ཏུ་ཕྱིན་པས་དེ་མ་ཐག་བྱ་རྒོད་མང་པོ་ཞིག་ངའི་གཡས་གཡོན་དེར་བབས་བྱུང་བས་ངའི་
བསམ་པར་བྱ་འདི་རྣམས་ཀྱིས་ང་རོ་བཤར་འཁྲུལ་འདུག་ཀྱང་ད་སྦྱིན་རྒྱུན་གང་ཡང་མེད་ཅི་དྲག་ན་སྙམ་པས། དུར་ཁྲོད་ཀྱི་འདབས་དེར་སྦྲ་ཞིག་འདུག་པའི་ཕུག་ནས་བལྟས་
པས་སྦྲནང་དེར་བུད་མེད་མཛེས་མ་རྒྱན་ལྡན་ཞིག་འདུག་པར་རྒྱུ་མཚན་རྣམས་བཤད་པས་མོས་འོ་ན་འདི་བྱིན་ཅིག་ཟེར་ནས་གྲོ་མ་མར་ཁུ་ཁྲོ་གང་གཏད་བྱུང་བ་བྱ་རྣམས་ལ་
གཏོར་བའི་མོད་ལ་ཟོས་ནས་ཀུན་འཕུར་སོང་བ་དང་བྱ་རྒོད་གཅིག་བན་རྒན་ཞིག་ཏུ་གནས་གྱུར་ནས་ང་རང་སྡོད་ས་ཞིག་དགོས་ཟེར་བ་ཁོ་བོས་འདི་སྐོར་དུ་སྡོད་མི་ཆོག་པར་ལབ་
པའི་མུར་གཉིད་སད། ཡང་ནུབ་གཅིག་གི་རྨི་ལམ་ལ་ཟླ་རྒྱལ་ནས་འབོད་དུ་བཏང་བ་ཡིན་ཟེར་ཤར་ཕོ་གཞོན་པ་ཞིག་སླེབས་བྱུང་བ་དང་འགྲོགས་ནས་ཕྱིན་པས་རིན་པོ་ཆེ་སྣ་

ཚོགས་ལས་གྲུབ་པའི་ཁང་བཟང་འོད་འཚེར་བ་ཞིག་ཏུ་སླེབས་པས་ཁང་པའི་ནང་དེར་མིནི་མི་འདུག། རྗེ་མང་པོ་ཞིག་ནམ་མཁའ་ལ་བཏགས་ནས་བསྒྲིགས་འདུག་པར་ཁོ
བོས་རྔ་གཅིག་ཤིན་ཏུ་མཁོ་གལ་ཆེ་འདི་ནས་རྔ་བཟང་པོ་ཞིག་ལེན་དགོས་སྙམ། སྔོན་མ་དེ་བརྡུངས་པས་སྐད་ཡེ་མི་འདུག། གཉིས་པ་བརྡུངས་པས་སྔོན་མ་ལྟར་སྐད་ཡེ་མི་
འདུག། རྔ་གསུམ་པ་དེ་བརྡུངས་པས་ལྡིར་སྒྲས་སྲིད་པ་གསུམ་པོ་ཁེངས་བྱུང་སྙམ་པའི་མོད་ལ་གཉིད་སད། ནུབ་གཅིག་གི་རྨི་ལམ་ལ་ཡང་ཟླ་རྒྱལ་ནས་གདན་འདྲེན་བྱུང་
བར་ཚས་ཚེ་སྦྲ་ཆེན་པོ་ཞིག་ཕུབ་ནས་འདུག་པའི་ཕུག་ནས་འཛུལ་ཏེ་ཕྱིན་པས་ཁྲི་རྒྱབ་ཡོལ་ཅན་ཞིག་ལ་སྡོད་ས་བཅོལ་འདུག་པར་བསྡད་པས་ཟླ་རྒྱལ་མི་སྨུག་པོ་སྡེ་དགེའི་མི་
དྲག་གི་ཆས་ཅན་ཞིག་ལ་བཙུན་མོ་ཡང་དེ་མཚུངས་རྒྱན་ཆ་སོགས་ཁམས་ལུགས་སུ་འདུག་པ་བཅས་ནས་མཐོང་བཟོས་དཔེ་མེད་མཛད་དེ་མགྲོན་ཁ་ཟབ་རྒྱས་སུ་བསྟར་བ་རྨིས། 
ཡང་རེས་ཤིག་ཉིང་འཁྲུལ་ལ་རྡོ་བླ་རིན་པོ་ཆེས་ཁྱོད་འབོད་དུ་བཏང་བ་ཡིན་ཟེར་བའི་བུད་མེད་ཅིག་དང་བསྡེབས་ནས་མ་མོ་གྱེན་ཏུ་ཕྱིན་པས་ལུང་རིང་མདོ་ཙམ་ལ་སླེབས་པའི་

༄༅། ། མོད་ས་གཞི་ཐམས་ཅད་རིན་པོ་ཆེ་སྣ་ཚོགས་ལས་གྲུབ་པ་ཡངས་ཤིང་རྒྱ་ཆེ་བ་ཤིན་ཏུ་མཛེས་པའི་མེ་ཏོག་སྣ་ཚོགས་སྐྱེས་པས་གང་བ། ནམ་
མཁའ་ནས་བལྟ་བས་ཆོག་མི་ཤེས་པའི་མེ་ཏོག་སྣ་ཚོགས་ཀྱི་ཆར་འབེབས་པ་སོགས་ཞིང་ཁམས་ཀྱི་བཀོད་པ་ཇི་ལྟ་བའི་དབུས་སུཧོར་པ་བསྟན་དར་འདྲ་མོ་ཞིག་གིས་རྡོ་བླ་རིན་
པོ་ཆེ་དང་ངེད་དཔོན་སློབ་ལ་ཁྲི་གཉིས་བཤམས་ནས་ངའི་ཁྲི་ཐོག་ལ་སྟག་ལྤགས་མཆེ་བ་དང་སྡེར་བཞི་མ་ཉམས་པ་ཞིག་བཏིང་འདུག་པར་ངས་སྟག་ལྤགས་དེ་བླ་མའི་གདན་
ཡིན་པས་བླ་མའི་ཁྲི་སྟེང་དུ་ཐོངས་ཤིག་བྱས་པས། འདི་བླ་མས་ཁྱེད་ཀྱི་གདན་གྱིས་ཤིག་པར་བཀས་གནང་བ་ཡིན་ཟེར། དེར་ངེད་དཔོན་སློབ་གདན་འཇག་ནས་ཁྲོམ་ཤིན་ཏུ་
མང་པོ་ཞིག་ལ་དབང་བསྐུར་ཆས་བྱེད་ཀྱིན་འདུག་པའི་མོད་ངའི་རྒྱབ་ངོས་ཤར་ཕྱོགས་ནས་འོད་ཀྱི་འཁོར་ལོ་དཀར་པོ་རྩིབས་སྟོང་སྲིད་པ་གསུམ་པོ་ཐམས་ཅད་དེའི་འོད་ཟེར་
གྱིས་གསལ་སྙམ་བྱེད་པ་ཞིག་མདུན་རྒྱབ་མི་སྒྲིབ་པར་མཐོང་འདུག་པའི་མུར་རྗེ་བླ་མ་ནས་ད་འགྲོ་རན་གསུངས་ནམ་མཁར་འོད་ཀྱི་ལམ་དཀར་པོ་གསལ་ཞིང་འཚེར་བ་ཞིག་ཏུ་

འབྱོན་གྱིན་འདུག་པས་ཕྱི་ནས་ངས་ཀྱང་ཕྱིན་པས་བར་སྐབས་ཤིག་ཕྱིར་བལྟས་ཙ་ན་ད་ཅིའི་ཁྲོམ་དེ་ཐམས་ཅད་ངེད་དཔོན་སློབ་ཀྱི་ཕྱི་བཞིན་འོད་ལམ་ལ་འོང་གིན་འདུག་པར། 
རྗེ་བླ་མའི་ཞལ་ནས་ཁྲོམ་མ་གིར་ཅི་ཙམ་ཡོད་གསུངས་པར་ཁོ་བོས་ཚད་མ་ལོངས་བས་ངེད་དཔོན་སློབ་ཀྱི་གམ་དུ་མི་ཕལ་བའི་ལུས་ཚད་གསུམ་ཙམ་ཡོད་པའི་མི་ནག་པོ་ཞིག་
འདུག་པ་དེས་མ་གིར་ཁྲི་ཚོ་བཞི་ལས་མི་འདུག་ཀྱང་གྲངས་མེད་པ་རྗེས་ནས་ཡོང་གིན་ཡོད་ཟེར་བའི་མོད་ལ་གཉིད་སད། ལར་མཚམས་ཁོངས་འདིར་དང་པོའི་རིང་གི་
འཚུབས་སློང་སོགས་ཞི་བ་ནས་བཟུང་ཉམས་དགའ་ཞིང་རིག་པ་དངས་པ་དང་། དགུན་ཐོག་དེར་ཡང་སྨན་རཀ་ལ་འཁྱགས་མི་ཆགས་པ་དང་། ཡོན་ཆབ་ཀྱི་ཆུ་ལ་མེ་ཏོག་
དང་མཆོད་རྟེན་སོགས་རང་བྱུང་དུ་འཁྲུངས་པ་དང་། དཀར་མེ་ཀོང་ཆུང་བདུན་མཉམ་དུ་སྦར་བའི་གྲལ་ནས་སྐོང་བུ་གཅིག་གི་མར་མེ་ཉིན་ཞག་གསུམ་དུ་འབར་བ་སོགས་
རྟགས་མཚན་ཡང་ལེགས་ཤིང་ཁྲོམ་བཟའ་ཆོས་ལི་སོགས་ཉེ་སྐོར་གྱི་རུ་བ་ཚོས་ཞབས་ཏོག་བཟང་པོ་བྱས་པས་མཚོན་མཐུན་རྐྱེན་གོང་འཕེལ་ངོས་ཞག་བརྒྱ་ཁ་ལོངས་ཞིང་ད་

༄༅། ། དུང་རེ་ཞིག་དེར་བསྡད་ན་དགའ་བའི་ལུང་བསྟན་སོགས་བྱུང་ཡང་རྗེ་བླ་མའི་དགོངས་བཞེད་བཞིན། ཁོང་ལུང་རིང་མདོར་ཁྲོམ་བཟའ་གུ་རུ་ཕུན་
ཚོགས་ཀྱི་ཁང་པའི་ནང་དུ་ཕེབས་འདུག་པའི་སར་ཕྱིན་ངེད་དཔོན་སློབ་མོལ་མཆིད་འདྲའི་སྐབས། ངས་སྔ་སོར་མཁའ་སྤྱོད་ལ་འབྱོན་པ་ལྟའི་ཉིང་འཁྲུལ་དེ་ཞུས་པར་ཁོང་གི་
ཞལ་ནས་འོ་ཅག་གཉིས་སྨོན་ལམ་ཐེབས་ཕྱོགས་གཅིག་ཏུ་འདུག། ཁོང་གི་གཟིམ་ལམ་ལ་རི་རྩེ་མཐོན་པོ་ཞིག་ཏུ་སེམས་ཅན་ཉུང་ཤས་ཤིག་དེད་ནས་འགྲོ་བཞིན་ཕྱིར་བལྟས་
པས་གཟོད་རིའི་མཇུག་དེར་ཁྱོད་ནས་སེམས་ཅན་གྲངས་ཀྱི་མཐའ་མི་ཆོད་པ་ཞིག་དེད་ནས་འོང་བ་རྨིས་པས་འགྲོ་དོན་ཁྱོད་ཆེ་བར་འདུག། འོན་ཀྱང་ཁྱེད་སྐྱེ་བ་སྔོན་མར་ཕྱག་
ཆེན་གྱི་རྣལ་འབྱོར་པ་ཞིག་ཏུ་འདུག་པས་ཐོག་མ་ནས་ཕྱག་ཆེན་ཉམས་སུ་བླངས་ན་ལམ་ལ་དཀའ་ཚེགས་ཡོད་པ་མི་འདུག་ངེད་ཀྱི་དགོངས་གཏེར་རྗེ་བཙུན་མི་ལའི་སྒྲུབ་ཐབས་
འདི་ཁྱེད་ཀྱི་ཆོས་སྐལ་དུ་འདུག་པས། རྗེ་བཙུན་གཙོ་འཁོར་གསུམ་གྱི་ཐང་སྐུ་ཞིག་ངས་ཁྱེད་ལ་སྦྱིན། ད་ཁྱོད་ནས་གཅོད་ཅིག་ཉམས་བཞེས་མཛོད་ལ་དེའི་སྒོ་ནས་སེམས་ཅན་

གྱི་འགྲོ་དོན་ཅིས་ཀྱང་བྱེད་དགོས་གསུངས་ཀྱིན་འདུག་པ། ངས་བླ་མའི་གསུང་ལ་རྗེས་སུ་ཡི་རང་པ་ཙམ་འབུལ་བ་མ་གཏོགས། གཅོད་ཀྱི་འགྲོ་དོན་ཡང་གྲོང་ཆོག་ལས་ནི་
མེད༑གྲོང་ཆོག་དང་ངེད་གཉིས་གཏན་ནས་མི་མཛའ་བའི་ཁར་ངའི་བླ་མ་ཀུན་མཁྱེན་ཆེན་པོས། ཁྱོད་གོང་མ་རྒྱལ་པོའི་དབུ་བླར་གྱུར་པ་ལས། བྲག་ཕུག་ཅིག་ཏུ་སྒྲུབ་པའི་
ཚུགས་ཁ་མ་ཉམས་པ་ཞིག་བྱུང་ན་ངའི་བསམ་པ་དེས་རྫོགས་གསུངས་པ་དེ་སེམས་ལ་བཅག་སྟབས་གཅོད་ཀྱིས་འགྲོ་དོན་སྙོམ་ལས་ལ་ལུས། དེར་བླ་མ་འོགོ་ཁང་། 
ང་རང་སྟེང་ཁང་དུ་ཟླ་མཚམས་ཅིག་ལ་བསྡད་པས་ནུབ་གཅིག་གི་ཉིང་འཁྲུལ་ལ་ལོངས་སྤྱོད་རྫོགས་པའི་རྒྱན་ཆས་ཅན་གྱི་བུད་མེད་གྲངས་མེད་པ་ཞིག་ཤར་ཕྱོགས་ནས་རིམ་
བཞིན་ཕྱོགས་བཞིནས་བྲོ་བརྡུང་རེ་དང་ཁྲུས་གསོལ་རེ་བྱས་ནས་ཁྲོམ་འཚོགས་པ་བཞིན་ང་རང་ལ་བསྐོར་ནས་འགྲེང་སྟབས་སུ་འཁོད་པའི་མོད། དེ་རྣམས་ཀྱི་གཙོ་མོ་ཡིན་
སྙམ་པའི་བུད་མེད་གཟི་བརྗིད་ཅན་ཞིག་རིངས་སྟབས་ཀྱིས་ངའི་སར་བྱུང་བས་སླེབས་སུ་ཉེ་བ་དང་བཞིན་མ་དགའ་བའི་རྣམ་འགྱུར་བཅས་ལབ་དོན་འདྲ་ཞུ་རྒྱུ་ཡོད་དེ་ཨོ་ན་མི་

༄༅། ། འོང་ཟེར་ངའི་ཟུར་དེར་སྡང་མིག་ཅིག་བལྟས་ནས་ཕྱིར་ལོག་སོང་བས། གཟོད་བལྟས་ཙ་ན་ངའི་རྩར་ངེད་ཀྱི་སྒར་ནང་དེར་མགོན་བླའི་ནུ་བོ་བཀྲ་
ཤིས་ཟེར་བ་ཡོད་པ་དེ་རིང་ཉལ་བྱས་འདུག་པ་མཐོང་བའི་མདོ་ལ་མནལ་སད། དེར་ཟླ་མཚམས་དེ་གྲོལ་བ་དང་། དགེ་རྩེ་དང་ཁྲོམ་བཟའ་གཉིས་ཀྱི་ཚོགས་པ་བརྒྱ་སྐོར་ལ་རྗེ་
བླ་མས་ཟླ་ཁྲིད་ཅིག་གནང་། དེ་རྗེས་ངེད་དཔོན་སློབ་གསུམ་ཕྱག་ཚ་དགོན་དུ་བྱོན་ནས་ཁྲིད་སྤུངས་ཤིག་དང་། དེ་འཕྲལ་ཕུག་ཁུང་དགོན་དུ་ཡང་དབང་ལུང་ཁྲིད་བཅས་དང་ཁྲོ་
ཤུལ་ནང་བར་གྲོང་ཆོག་འདྲར་ཕེབས་ནས་ཕྱིར་འཁོར། འདི་སྐབས་དབོན་པོ་རུ་བའི་ནང་དུ་ང་རང་རྐྱེན་མེད་ལ་འཁྲུགས་ཚད་འདྲ་མོ་ཞིག་བསྐྱེད་ནས་ནད་ཚབས་ཤིན་ཏུ་ཐུ་བ་
དེའུ་ཤི་ལ་ཐུག་ཀྱང་རིང་པོར་མ་ལོན་པར་རང་བཞིན་གྱིས་བདེར་སོང་། དེ་ནས་རིམ་གྱིས་ཡར་སྒར་ཐོག་ཏུ་ཕེབས། འདི་སྐོར་བླ་མ་དང་ལྷན་དུ་ཕྱིན་པའི་གྲོང་ཆོག་སོགས་ཀྱི་
རྙེད་པ་གང་ལོན་ཐམས་ཅད་བླ་བྲང་ཕྱག་ཁར་ཕུལ་པ་ལས་གང་ཡང་བདག་ཏུ་མ་བཟུང༌། ཟླ་ཤས་ནང་བླ་མ་ཚང་རི་བོ་རྩེ་ལྔར་འབྱོན་ཆས་ཀྱིས་སོག་ཡུལ་དུ་ཕེབས། དབོན་པོ་

འཇིགས་མེད་བྱང་ཆུབ་དང་ངེད་གཉིས་རྫོགས་ཆེན་དགོན་དུ་ཐེག་ནས་མགོན་པོ་དར་རྒྱས་ཚང་སར་བཅའ་བའི་ནང་བར་དུ་མཚམས་ལ་བསྡད། བཅའ་བའི་ནང་དེར་དཔོན་སློབ་
མདུན་ནས་ཟླ་ཁྲིད་ཞུས་ནས་བུམ་སྒྲུབ་མ་གྲོལ་བར་བསྡད། ཟི་ལིང་མགྲོན་པོའི་གདོང་རྡོ་བླ་རིན་པོ་ཆེས་ངེད་གཉིས་ལ་གྲོ་གསོས་ནས་སྒོ་བ་དོ་ཨ་རག་ལུང་ཧོ་གང་གསུང་ཤོག་
རྟེན་བཅས་བསྐུར་ནས་ཡི་གེའི་ནང་འཇིགས་མེད་བྱང་ཆུབ་ལ་མགོ་འདོན་གང་དྲག་གྱིས་ལ་ལོ་གསུམ་ནང་ཁྱེད་རང་འདི་ཕྱོགས་སུ་འོང་དགོས་ཚུལ་སོགས་གསུངས་འདུག། 
དེར་ཁྲིད་སྦྱང་མཐར་ཆགས་གྲུབ་རྗེས་དབྱར་ཐོག་དེར་དགོན་ཆེན་དུ་གྲོགས་དང་ལྷན་ཅིག་ཡིན་སྟབས་ཞིབ་ཚགས་སོགས་མ་ཐོན་པས་བླ་མས་གནང་བའི་ལོ་མཚམས་ཀྱི་རྒྱགས་
ཀྱང་ཕལ་ཆེརརྫོགས་མཚམས་སུ་འཇིགས་མེད་བྱང་ཆུབ་ཀྱི་མ་རྒན་ན་ཚས་ཐུ་དྲག་ལ་གཏུགས་ནས་ཕ་ཡུལ་བའི་བསུ་མ་སླེབས་བྱུང་བར་བརྟེན་ཁོང་ཕ་ཡུལ་དུ་ཐེག། ངས་
ཕྲེང་བའི་ནང་བྱེ་རུ་ཁ་ཤས་ཡོད་པ་བཙོངས་པའི་རིན་གྱིས་དགེ་རྩེ་བླ་མ་རིན་པོ་ཆེར་དངུལ་ཏོག་སྤུས་གཙང་ཞིག་མགརནས་ཕ་ཡུལ་དུ་བསྐུར། རྫོགས་ཆེན་མཆོག་སྤྲུལ་རིན་པོ་

༄༅། ། ཆེའི་དངུལ་གདུང་མདུན་བརྒྱ་མཆོད་བདུན་ཕུལ། སྒྲུབ་གྲར་མར་རྒྱ་བརྒྱད་དང་དར་འགྱེད་ཅིག་བྱས། མ་རྒན་གྱི་དགེ་རྩར་བསྔོ་རྟེན་མཚོན་བླ་
མཐམས་ཅད་ལ་སྐབས་ཐོབ་ལྟར་ཕུལ། དེ་ལྷག་ནས་སྒོ་ཕྱེད་ཅིག། ཇ་བག་གཅིག་མར་རྒྱ་དོ་ཡོད་པ་བསྣམས་ནས་དགོན་ཕུར་ཕྱིན། ཚེ་རིང་ཕུག་པ་ཞེས་པ་དེར་ཉིན་རེ་ཇ་
གཉིས་རེ་དང་རྩམ་པ་ཐུན་རེའི་འཚོ་བ་ལ་བརྟེན་ནས་གནས་ལུགས་མ་བཅོས་པའི་རྒྱུན་ལ་མཚམས་ཀྱི་གཙོ་བོ་བྱས་ནས་བསྡད་པས་དགུན་ཁ་དེར་རྐང་པ་བརྐྱང་བསྐུམ་ནུས་མི་
ནུས་ཙམ་གྱི་འབམ་ནད་ལྡང་དུ་ཉེ་བ་བྱུང་བར་རང་རྒྱུས་མེད་དུ་སོང་གཤིས་སྣམ་བྱུག་མེར་བསྲོ་སོགས་བཅོས་ལོག་མང་པོ་བྱས་ཀྱང་མཆོག་གསུམ་ཐུགས་རྗེས་ཚུར་མ་
བསླངས་བར་རིམ་གྱིས་ཡར་དྭངས་ལ་སོང་། སྐབས་འགར་མིང་ནས་བཟུང་སྟེ་འབོད་མཁན་ཞིག་བྱུང་བར་འབོད་ལན་དང་འདིར་ཤོག་ལན་མང་བྱས་ཀྱང་གཟུགས་སྟོན་དུ་མ་
འདོད་པས་གང་འབོད་སར་ཕྱིན། སྙིང་ཚིམ་དང་སྡིག་མོ་སོགས་བྱས་འཕྲལ་ལུས་སྦྱིན་གནད་སྨིན་ཞིག་བྱས་ནས་ཉལ་བས་དེ་ཕྱིན་རང་ཞིར་སོང་། དེར་ཟི་ལིང་མགྲོན་གདོང་

རྡོ་བླ་རིན་པོ་ཆེ་ནས་དངུལ་སྲང་ལྔའི་རྟེན་བཅས་ང་རང་ལ་གསུང་ཤོག་ཕེབས་པའི་ནང་ཁྱེད་ནས་གཅོད་ཡིག་ཞིག་ཚགས་གྱིས་ལ་ཅིས་ཀྱང་སོག་ཡུལ་དུ་འོང་དགོས་ཚུལ་
གསུངས་འདུག་ཀྱང་བཏང་སྙོམ་དུ་བཞག་ནས་དེ་གའི་མུར་མཚམས་ལ་ཡོད་པས་དབྱར་ཐོག་དེར་སྒ་ལེན་སྟེང་སྤྱི་པའི་འགན་ཁུར་ལ་དོགས་ནས་ཨ་བོ་གུ་རུ་ཕུན་ཚོགས་ལྷ་སར་
འགྲོ་རྒྱུར་འདུག་པས། ང་རང་ཡང་ཀུན་མཁྱེན་ཆེན་པོའི་མདུན་དེར་སེམས་འཕྲང་དུང་ངེ་ཡོད་ཚུལ་རེས་ཤིག་མགོན་པོ་དར་རྒྱས་ལ་མོལ་བས་ཁོང་ནས་གུ་རུ་ཕུན་ཚོགས་ཡར་
མར་དུ་མགོ་ཐོན་ངེས་ཤིག་ཉིད་ནས་མཛད་ཕྱིན། སྣ་རྟ་ལམ་ཆས་སོགས་ངེད་ནས་གྲོགས་དན་བྱས་ཆོག་ཚུལ་ཟེར་བྱུང་བས། ཁོ་བོའི་སེམས་ལ་འབུལ་ནོད་མེད་ཀྱང་ངའི་བླ་
མ་དེ་ལན་ཅིག་མཇལ་ན་ཅི་མ་རུང་། མཉེས་པ་གསུམ་གྱི་གཙོ་བོ་ཡིན་པས་དྲིན་ལན་དུ་སྒྲུབ་པའི་མཆོད་པ་འབུལ་བས་ཆོག་མོད་སྙམ། རྐྱེན་གང་གིས་ཀྱང་བར་དུ་མི་ཆོད་པར་
ཀུན་མཁྱེན་མདུན་སར་འགྲོ་བའི་བློ་ཐག་བཅད་ནས་མཚམས་གྲོལ། རྡོ་བླ་རིན་པོ་ཆེའི་མདུན་ལ་དེ་ཚུལ་ཞུ་ཤོག་འདྲ་འབུལ་རྒྱུ་བཅོལ། ང་རང་བསླབ་དོན་དང་དགོངས་ཁྲོལ་

༄༅། ། ཞུ་རྒྱུར་རང་ཡུལ་དགེ་རྩེ་བླ་མ་རིན་པོ་ཆེའི་མདུན་ལ་སྐོར་ཙམ་ཕྱིན་ནས་དེ་ཚུལ་ཞུས་པས། ཁོང་ནས་ཁྱེད་རང་ཀུན་མཁྱེན་ཀྱི་མདུན་ལ་འབྱོན་
སྙམ་གྱི་ཐུགས་འདུན་ཡོད་ནན་ཉིན་ནས་གདུལ་བྱ་འདྲར་ཅུང་ཟད་རེར་བྱོན་ན་ལེགས་ཀྱང་ད་བྱ་ཐབས་བྲལ། འོན་ཀྱང་དཀར་ལྡོམ་ཞིག་ཅིས་ཀྱང་གྱིས་གསུངས་པ་བཞིན་ངེད་རུ་
བའི་ཤོག་དེར་དཀར་བསོད་ཅིག་ལ་ཕྱིན་པས་མར་རྒྱ་བརྒྱ་དང་བཅུ་ཙམ་ལོན་པས། དེནང་མར་རྒྱ་བརྒྱད་ཅུ་དང་གོས་ལག་སྤུས་གཙང་ཞིག་ཡོད་པ་བཙོངས་རིན་སྤྱི་བསྡོམས་
དངུལ་རྡིལ་ཚད་གཉིས་ཁར་ལོངས་བ་བསྣམས་ནས་ངེད་གྲོགས་མཆེད་ལ་ཝ་ཤུལ་དབྱི་ཁོག་གི་གྲ་པ་ཞིག་བཅར་བྱུང་བ་བཅས་ངེད་གསུམ་ཉི་གྲགས་ཀྱི་སྒར་དང་འགྲོགས་ནས་
ཕྱིན་པ་ཞེ་ཡུའི་གྲུ་བརྒྱུད་ཁར་ཆར་ཞོད་ཤིན་ཏུ་ཆེ་བ་ཉི་གྲགས་མཆོག་སྤྲུལ་ནས་དར་བཅས་ཁྱེད་ནས་ཆར་ཞིག་ཅིས་ཀྱང་འགོག་དགོས་གསུངས་པའི་ནན་མ་ལྕོགས་པར་ང་རང་
ལ་མན་ངག་སོགས་གང་ཡང་མེད་ཀྱང་མཆོག་གསུམ་ལ་གསོལ་བ་བཏབ་གཟུངས་སྔགས་འདྲ་བཟླས་ནས་ནམ་མཁར་ཕུ་བྱས་པས་འཕྲལ་དུ་དངས་ནས་གྲུ་གླ་སོགས་ཀྱང་མ་

དགོས། འདི་སྐབས་ཤིག་ངེད་གཉིས་ཀྱི་ཟླ་བོ་དེ་ཟས་ཕོག་ཞིག་གི་འཁྲེན་དྭངས་མ་ནུས་པར་རྒྱུན་དུ་འགེལ་དགོས་བྱུང་། དེར་ལམ་རིམ་བགྲོད་ཀྱིས་རྫ་ནག་ལ་སླེབས་དུས་ཉི་
གྲགས་ཀྱི་སྒར་སྲིན་མོ་རྫོང་དུ་ཐེག། ངེད་རྣམས་མགྲོན་ལམ་བརྒྱུད་ནས་ཕྱིན་པས་ཞག་ཤས་ནང་པཎ་ཆེན་མཉན་པ་ཚང་གི་སྒར་དང་འཕྲད་ནས་འགྲོགས་ཕྱིན་པས་རིམ་གྱིས་
རོང་པོ་ལྷ་རྒྱལ་ཚང་སར་བརྟོལ། དེར་གྲོ་བཅོལ་ནས་ངེད་གསུམ་སྔོན་ལ་ནག་ཆུ་ཁར་སྐུ་གཞོགས་འཕེན་བདེའི་སྒར་ཕེབས་འདུག་པར་ཕྱིན་པས་སྔ་དྲོ་ཇ་མགོ་རྩི་མི་རྣམས་སོང་
བའི་དགོང་མོར་སླེབས་འདུག་གཤིས་ཇ་མགོ་ཡང་མ་ཤོར། དེར་ཞག་གསུམ་མཚམས་ཁ་བ་ཤིན་ཏུ་ཆེ་བ་ཞིག་བབ་ནས་འཕེན་བདེའི་སྒར་བཤོལ་སོང་། ངེད་རྣམས་ཁ་བའི་
ཉེན་ལ་བསྡོས་ནས་ཕྱིན་པས་ལམ་དཀའ་ལས་ཙམ་བྱུང་ཡང་གསང་ཞེས་རྩྭ་བཟང་ས་ཞིག་ཏུ་བཅག་མལ་བྱས་པས་ཉེ་ཞོ་གང་ཡང་མ་བྱུང་། དེར་འདམ་ཁོག་ཏུ་ཕྱིན་པས་ངེད་
རུ་པའི་བདའ་པ་ཡར་འགྲོ་དང་འགྲིགས་ནས་ལྷ་སར་ཕྱིན། དེར་གྲོགས་ནད་པ་ཁོང་རྣམས་ལ་བཅོལ། རྒྱ་དངུལ་བོད་དངུལ་བརྗེས་ཏེ་མཁར་གསུམ་མདོ་པ་མི་ལྔ་དང་

༄༅། ། འགྲོགས་ནས་ངེད་གྲོགས་མཆེད་བསམ་ཡས་སུ་ཕྱིན། དེར་ཁོང་རྣམས་ལྷོ་གནས་སུ་ཐེག། ང་རང་སྡེ་པ་མཆོད་རྟེན་དམར་པོ་ཚང་ཡར་གཞིས་
ཀར་འགྲོ་བ་ཞིག་དང་འགྲིགས་ནས་འགྲོགས་ཕྱིན་པས་དཔལ་ཚེ་རིང་ལྗོངས་སུ་སླེབས། དེར་བཀྲ་ཤིས་པའི་ལྷ་དར་སྲིད་དུ་རིང་བས་སྣ་དྲངས་བོད་དངུལ་ལྷད་མེད་ཀྱི་ཊམ་ཁ་
གཙང་ཆེན་པའུ་ལུང་བརྒྱ་ཕྲག་ཅིག་བཅས་ཀུན་མཁྱེན་བླ་མའི་དྲུང་དུ་མཇལ་ཕྱག་ལ་ཕྱིན་པས་མཐོང་ན་མི་མཐུན་པ་མེད་པའི་ཞལ་རས་ཀྱི་ལང་ཚོ་མངོན་པར་དངས་ཤིང་སྤྱན་ཟུང་
ཡང་སྒྲིབ་གཡོགས་དང་བྲལ་བཞིན་བཞུགས་འདུག་པས་ཕྱག་དབང་གནང་བ་དང་ཆབས་གཅིག་ཤིན་ཏུ་མཉེས་པའི་གསུང་གིས་བཀའ་འདྲི་དབུགས་དབྱུང་སོགས་སྔ་ན་མེད་པ་
བསྩལ་བས་དེ་ཁོ་ནས་འཚེངས་སྙམ་པ་བྱུང་། དེར་རྒྱལ་སྲས་རིན་པོ་ཆེར་མཇལ། རི་ཁྲོད་པར་མང་ཇ་གཉིས་དང་ཊམ་ཁ་ལག་འགྱེད་ཅིག་བྱས། སླར་ཡང་ཀུན་མཁྱེན་རིན་
པོ་ཆེའི་མདུན་ནས་སྨིན་ཁྲིད་ཞིབ་རྒྱས་སུ་ནོད་པ་བཅས་ཟླ་བ་ཕྱེད་གསུམ་གྱི་ཁོངས་སུ་དབང་ལུང་དང་དོགས་སེལ་འདྲ་ཞུས། སྔ་ཕྱིར་སྤྱི་བསྡོམས་ཀུན་མཁྱེན་བླ་མའི་མདུན་ལ་

དངུལ་སྲང་ཉེར་ལྔ་ཕུལ། དེར་ཀུན་མཁྱེན་བླ་མ་ཤིན་ཏུ་མཉེས་པའི་གསུང་གིས་ཁྱོད་དེ་ཙམ་བློ་གྲོས་ཟབ་པོར་ཡོད་པ་སྔར་མ་གོ། ཁྱོད་རང་ཆུང་དུས་ནས་ཤེས་བྱ་ཞིག་ལ་
སྦྱངས་ན་ཚད་ཚོད་ཡོད་དོགས་མེད། འོན་ཀྱང་ད་ངའི་རྩར་ལོ་གསུམ་སྡོད་དང་ཁྱད་དུ་འཕགས་པ་ཞིག་བྱེད་པ་ཡིན་གསུངས་པར་དེར་ངས་གྲོགས་མཆེད་ཀྱི་ལེ་ལན་བཅས་ད་
རེས་སྡོད་ཐབས་མེད་ཚུལ་གསོང་པོར་ཞུས་པས། འོ་ན་དེ་ཡང་ཡིན། བློ་གཏད་ཐུབ་པ་གྲོགས་ཀྱི་མཆོག་བྱ་བ་ཡིན་པས་མཁོ་གལ་ལ་མི་འདོར་བ་དེ་ལེགས། ད་ཆོས་རྣམ་
དག་བསྒྲུབ་པ་ལ་ཤེས་ཤེས་མང་པོས་དགོས་པ་མེད། ཤེས་བྱ་ཁོནས་སེམས་ཅན་ལ་ཕན་ཐོག་པ་མིན། བསམ་པ་བཟང་པོས་སེམས་ཅན་ལ་ཕན་ཐོག་པ་ཡིན། འོན་ཀྱང་ཁྱོད་
ལ་ཐོས་བསམ་སྒོམ་གསུམ་རང་མགོ་ཐོན་པ་ཞིག་འདུག་པས། དགོན་སྡེ་གཞན་དུ་བཅར་བ་ལ་དགོས་པ་མེད། འགལ་རྐྱེན་མེད་པའི་གནས་ས་ཕུག་གམ་སྤྱིལ་པོ་གང་རུང་
རེར་སྒྲུབ་པའི་ཚུགས་ཁ་མ་ཉམས་པ་ཞིག་ཅིས་ཀྱང་རེམ་རེམ། ཁྲིད་སོགས་དགོས་ཟེར་བ་བྱུངན་སྤོབས་པ་མི་ཞུམ་པར་གྱིས་ལ་ཤོད་དང་། ཁྱོད་བསམ་པ་བཟང་པོ་གསེར་

༄༅། ། ལྟ་བུ་ཡིན་པས་སེམས་ཅན་ལ་ཕན་ཐོག་པོར་འོང་ངེས་གསུངས་ཁྲིད་ཡིག་རྣམས་གནང་ནས་བཀའ་གཏད་སྨོན་ལམ་བདེན་ཚིག་བཅས་སེམས་
ཚིམ་པ་ཐོབ་ནས་ཕྱིར་བསམ་ཡས་སུ་ཕྱིན་པས་དེར་བདའ་པ་རྣམས་དང་གྲོགས་ནད་པ་ཡང་ནད་སོས་ནས་སླེབས་འདུག་པས་ངེད་རྣམས་ཞག་ཤས་ནང་ལྷ་སར་ཐེག། ལྷ་ས་
ནས་གྲོགས་པོ་དེའི་ཊམ་ཁ་བརྒྱད་བོར་ཤོར་བ་ལ་སེམས་འཚེར་ཆེན་པོ་བྱེད་ཀྱིན་འདུག་པར་ང་རང་ནས་ཊམ་ཁ་བརྒྱད་བྱིན། དེར་ཁོང་རྣམས་ཀྱི་ངོར་བདའི་མགོ་འདོན་བཅས་
ཟོག་བཅོལ་ནས་ང་རང་སྔོན་ལ་ཕྱིན་པས་ལམ་བར་དུ་དབུ་མ་ནང་སོར་འབྲུམ་ནད་ཅན་ཞིག་ལ་བཀའ་བསྒོ་བྱིན་རླབས་བྱེད་དགོས་བྱུང་ཡང་མ་གནོད་པར་རིམ་གྱིས་ཟོག་བཅོལ་
ནང་སླེབས་པ་དང་ང་རང་གིས་རྟ་ཞིག་བཙོངས་པའི་རིན་གྱི་ཊམ་ཁ་ཡོད་པ་འཚོང་ཆེད་ང་རང་རྟ་བཟང་ཞིག་ལ་ཞོན་གྲི་ཞིག་བཏགས་ནས་ཕྱིར་ལྷ་སར་ཕྱིན་ཊམ་ཁ་རྣམས་ཕྲུགས་
སྲམ་སོགས་ནོམ་པར་བརྗེས་ནས་རྟར་བཀལ་ཏེ་ཁྲིད་ནས་ཕྱིར་ཟོག་བཅོལ་ནང་དུ་འོང་བར། ཆག་ལ་དང་། སེས་ཡ་འཕྲང་སོགས་ནས་རྐང་ཐང་མང་པོས་བཅོམ་ཆས་བྱས་

ནས་རྩམ་པ་དགོས་ཟེར་བར། ངས་ཁྱོད་རྣམས་ལ་བསམ་བློ་ཡེ་མི་སྣང་། རྩམ་པ་སྦྱིན་རྒྱུ་ག་ན་ཡོད། ལམ་ཁ་འདིར་ཁྱེད་ཚོའི་རིགས་གྲས་ལ་བགོ་བཤའ་བྱེད་ཀྱིན་སོང་ན་
བགོས་ཀྱིས་མི་ལང་འདུག་ཀྱང་ཁོ་བོས་དེ་སྔོན་ཀྱང་རང་མགོ་བཏོན་ནས་འོང་བ་ཡིན་དེ་བས་ཁྱེད་རང་རྣམས་གང་དགར་གྱིས་ཤིག་སྨྲས་བག་ཚ་བའི་རྣམ་འགྱུར་ཡེ་མ་བྱས་པར་
ཤར་གྱིས་འོང་བས་ཁོང་རྣམས་ཅི་བྱེད་ཚོད་མ་ལོངས་པར་ཚོམ་མེར་ལུས་སོང་བས་ང་རང་ཉེ་ཞོ་མེད་པར་ཟོག་བཅོལ་ནང་དུ་འབྱོར། དེར་ཕ་ཡུལ་པའི་བདའ་པ་རྣམས་ཐེག། 
གྲོགས་གྲ་པ་དང་ངེད་གཉིས་བསྡད་པ་ཞག་ཤས་ནང་གུ་རུ་ཕུན་ཚོགས་ཀྱང་འཚམས་པོར་སླེབས་ནས་ངེད་རྣམས་འདམ་གསང་གཞུང་ལ་བུད། དེར་ཀ་བཞིའི་སྒར་དང་
འགྲིགས་ནས་བཤུལ་ལམ་རིམ་བགྲོད་ཀྱིས་ཉེ་ཞོ་མེད་པར་ཁྲོམ་བཟའི་ནང་མང་བན་གོང་མར་མགར་པ་དགེ་འདུན་ཚང་སར་འབྱོར། དེར་གླིས་ཤུལ་རབ་རྒྱས་ཀྱིས་ནན་ངོར། 
རེ་ངང་ཁ་མདོར་གླིས་ཤུལ་དབང་འབུམ་ན་སར་སྐོར་ཙམ་ཕྱིན་པ་དབང་འདྲ་བྱས། དེ་སྐོར་རུ་པ་ཉུང་ཤས་ལ་དཀར་བསོད་ཅིག་བྱས་ནས་ཕྱིར་འཁོར་བར་དགེ་མང་གཅོད་ལོ་ན་

༄༅། །སར་ཐོས་གྲོལ་འཚོགས་པའི་མགོ་འཛིན་དུ་འོང་དགོས་ཚུལ་ནན་ཏན་བྱེད་འདུག་ཀྱང་དང་དུ་མ་བླངས་པ་ཚེ་དབང་ཞིག་བྱས་ནས་རིངས་སྟབས་
ཀྱིས་རྫོགས་ཆེན་དགོན་དུ་ཐེག། དེར་ཞག་ཤས་ནང་རང་ཡུལ་དུ་དགེ་རྩེ་བླ་མ་རིན་པོ་ཆེར་ཟོམ་ལྷམ་སྤུས་གཙང་ཞིག་དང་མཛོད་བཏགས་བཅས་མཇལ་ཕྱག་ལ་སྐོར་ཙམ་ཕྱིན་
ནས་ཕྱིར་འཁོར། འདི་སྐབས་ཟེ་ཆེན་མཆོག་སྤྲུལ་རྣམ་གཉིས་མཇལ་ཕྱག་ལ་ཁྱུག་ཙམ་ཕྱིན་ནས་དེར་མགོན་པོ་དར་རྒྱས་ཚང་སར་བསྙེན་མཚམས་ལ་ལོ་གཅིག་བསྡད། 
དེ་མཚམས་བླ་བྲང་ནས་སྒྲུབ་གྲ་སྒྲུབ་མཆོད་སོགས་ཀྱི་སྤྱི་བླ་དགོས་ཟེར་བ། དཔོན་སློབ་ཀྱི་ལྡོམ་ཚབ་ལ་འཛེང་ཁོག་ཏུ་ནས་ལྡོམ་ལ་འགྲོ་དགོས་ཟེར་བ། གཞན་ཡང་མང་
པོས་རྐྱེན་སེལ་དུ་འོང་དགོས་ཚུལ་ཟེར་བ་སོགས་གལ་གྱིས་གཅུན་འདུག་ཀྱང་མཐོ་དམན་ངོ་མཉམ་པར་སུས་ཀྱང་འདོད་པ་དང་དུ་མ་བླངས་བར་རི་ཁྲོད་དུ་གད་ཐོག་ཆོས་ལྡན་གྱི་༔ 
སྒྲུབ་གནས་དེར་སབ་ཁང་ཞིག་ཡོད་པར། ནས་སྒྲོ་ཇི་གང་། ཇ་དུམ་ཞིག། མར་རྫ་མ་ཙམ་ཞིག་བསྣམས་ནས་ཕྱིན་ཏེ་མཚམས་ལ་བསྡད་པར། རེས་ཤིག་འབར་དབོན་རིན་

པོ་ཆེ་ནས་སྔ་སོར་དྭ་དམར་ཞིག་གི་རིན་རྩ་དགོས་པ་ལ་སྣོན་བྱས་ནས་མར་རྒྱ་བརྒྱད་དང༌། གཉེར་པ་ནས་ཞོ་སྤྱིས་གྲོད་པ་གང་བཅས་འབྱོར། ཡག་སྐུའི་རྡོ་རྗེ་ཚེ་རིང་ཚང་
གིས་ནས་སྒོ་བ་དོ་ཕུལ་བ་བཅས་འཚོ་ཆས་ཐོགས་མེད་ཀྱི་ངང་ནས་མཚམས་སྒབ་རྒྱུན་བསྐྱང་དུ་ཡོད་པའི་མུར། ལོ་གཉིས་སོང་མཚམས་རྫོགས་ཆེན་སྒྲུབ་མཆོད་ཁར་དགེ་རྩེ་
བླ་མ་དཔོན་སློབ་ལྔ་ང་རང་གི་བསུ་མར་ཆེད་གཉེར་གྱིས་ཕེབས་བྱུང་སྟེ་ཆོས་དམ་གྱིས་འགགས་བསྡམས་ནས་མཚམས་གྲོལ་དགོས་བྱུང་སྟེ་ང་རང་གིས་མཚམས་རྒྱགས་ལྷག་
མའི་ཐོག་ནས་སྒྲུབ་གྲྭར་ནས་སྒྲོ་ཕྱེད་གསུམ་གྱི་འགྱེད་དང་། རྒྱ་རོང་མཆོག་སྤྲུལ་རྣམ་གཉིས་ལ་ཀོ་རྩེ་གསུམ། དཔོན་སློབ་མདུན་ལ་དིབ་དཀར། སྒྲུབ་ཆེན་པ་བསྟན་འཛིན་ཡ
དཔལ་མཆོག་ལ་ཇ་དུམ་ཞིག་དང་ནས་ལག་རྡི་གང་བཅས་ཕུལ། སྐུ་ཆེན་རིན་པོ་ཆེའི་མདུན་ནས་སྒྱུ་འཕྲུལ་ཞི་ཁྲོའི་དབང་ཞུས། སྒྲུབ་མཆོད་མཇལ། དེར་རྒྱ་རོང་སྐུ་ཆེན་
ནས་ཁོ་བོ་ལ་རྫོགས་ཆེན་རི་ཁྲོད་ཀྱི་མགོ་འཛིན་དགོས་ཚུལ་གསུངས་ཀྱང་ཁོང་ནས་དགེ་རྩེ་བླ་མའི་གོསུངནན་མ་ལྕོག་པར་ལུས། དེར་ངེད་དཔོན་སློབ་རང་ཡུལ་དུ་ཕྱིན་ཏེ་ཁོ་

༄༅། །བོས་ལོ་གསུམ་དུ་མི་ཁྱིམ་མི་བགྲོད་པའི་དམ་བཅའ་བྱས་ནས་དགེ་རྩེ་བླ་མའི་ནག་ཚང་དུ་དབྱར་ཐོག་དེར་ངེད་དཔོན་སློབ་མཉམ་པོར་བསྡད། 
སྟོན་ཁར་མཐུ་སྟོབས་དང་ངེད་གཉིས་ནོར་བུ་རིའི་དགོན་དུ་ཕྱིན་ནས་སྐྱབས་མཆོག་རིག་འཛིན་ཆེན་པོའི་མདུན་ནས་རྩ་གསུམ་གསང་བ་སྙིང་ཐིག་གི་སྨིན་ཁྲིད་ཐོད་རྒལ་རྩ་རླུང་
དང་བཅས་པ་ནོད། འདི་སྐབས་ནུབ་གཅིག་གི་རྨི་ལམ་ལ་ཤེལ་རྡོ་ཤིན་ཏུ་མཛེས་ཤིང་འོད་ཟེར་འཕྲོ་བ་ཁྲུ་ཚད་གསུམ་རྙེད་པའི་གཉིས་ང་རང་གིས་ཚགས་བྱས་གཅིག་བླ་མ་ལ་
ཕུལ་བས་མི་ཟད་པའི་གཏེར་ཡིན་གསུངས་ནས་ཐུགས་མཉེས་ཚོར་མཛད་པ་རྨིས། ཉིན་གཅིག་བླ་མ་རིན་པོ་ཆེའི་ཞལ་ནས་ཁྱེད་ངག་ལམ་ཤིན་ཏུ་ཡངས་པོ་ཞིག་འདུག་པས་གྲ་
སའི་གྲྭ་པ་རྣམས་ལ་མི་མཁོ་ཡང་དགེ་རྩེ་ལན་ཐིག་ཅན་ཆ་ཤས་རེས་ཁྲིད་འདྲ་ཤོད་ཟེར་བ་བྱུང་ན་ཤོད་དང་ཕན་ཐོགས་ངེས་གསུངས་ནས་ཐུགས་མཉེས་དཔེ་མེད་མཛད། 
དེར་ཟླ་བ་དྲུག་ཙམ་བསྡད་ནས་ཕྱིར་འོང་ཁར་ང་རང་ལ་སྦུབས་ཆོལ་ཞིག་དང་མཐུ་སྟོབས་ལ་ཕྲུགས་ཟན་ཞིག་བཅས་གནང་སྦྱིན་བྱས་ནས་ཕྱིར་རང་ཡུལ་དུ་འབྱོར། དེར་དགེ་

རྩེ་བླ་མའི་མདུན་ནས་ཛམ་དམར་དང་ལྷ་ཆེན་གཉིས་མ་གཏོགས་ཉི་གྲགས་ཀྱི་བཀའ་འབུམ་ཡོངས་རྫོགས་དང་སངས་རྒྱས་སྟོང་དབང་ནོད། དུད་ཞིག་གི་སྦྲ་རོ་ལ་ནག་ཚང་
ཞིག་བཟོས་ནས་དེར་བསྡད་པར་ཕུ་ནུ་ཕ་ཚོ་གལ་ཆེན་མང་པོས་གཤིན་པོ་འདྲའི་དོན་ལ་གལ་གྱིས་གཅུན་པའི་འབོད་མི་བྱུང་བར་སུས་ཀྱང་འདོད་པ་དང་དུ་མ་བླངས་པར་བསྒོ་བ་
རྣར་གཟོན་བྱས། འདི་སྐབས་ནས་ཁོ་བོའི་འདོད་པ་བཞིན་རྗེ་བླ་མའི་གཟིམ་སྒར་ཡང་རུ་དང་ཕྱེ་ནས་ས་ཚུགས་གང་བདེར་ཡོད་པ་ལས། དེར་ངེད་རྣམས་ཀྱི་སྒར་འོམ་སུའི་
ཁུས་ཐུང་དུ་སྤོས་ཡོད་སྐབས་ངེད་ཀྱི་ཁུ་བོ་ཚང་གི་བུ་ཤི་ནས་ནངས་སྔ་མོ་ཞིག་ལ་འབོད་མི་འོང་བར་དམ་བཅའ་ཡིན་ཚུལ་སྨྲས་ནས་མ་སོང་ཡང་ཉིན་གུང་ཚུན་འབོད་མི་གསུམ་
བྱང་ཀྱང་གཏན་ནས་མ་ཕྱིན། ཡང་ཁུ་བོ་གཅིག་ཚང་གི་མི་ཞིག་ཤི་ནས་ནན་དུ་བོས་ཀྱང་མ་ཕྱིན། འདི་དུས་སྒབ་སྡེའི་ཁུལ་དུ་ཡོད་ཀྱང་རང་ཡུལ་དུ་སོང་གཤིས་སེམས་སོ་མི་
བསོདཅིང་འདུ་འཛིས་ཡིད་སུན་བཞིན་ལོ་ཤས་སོང་སྐབས་ཤིག། རྡོ་བླ་རིན་པོ་ཆེ་གནས་མདོར་ཕེབས་ནསཾ་ང་རང་ལའང་གསུང་ཤོག་བསྐུར་བྱུང་བ་བཞིན་མཇལ་དུ་ཕྱིན། 

༄༅། །དེར་བླ་མ་དང་གང་ཅིའི་གནས་ཚུལ་ཞིབ་ཏུ་མོལ་ཚེ་ཁོང་གི་ལྷ་ཁང་གསར་བཞེངས་ཀྱི་མགོ་འཛིན་སོགས་ཀྱི་དོན་ང་རང་འབོད་པར་ཆེད་གཉེར་
གྱིས་བྱོན་པ་ཡིན་ཚུལ་གསུངས་འདུག། དེ་དུས་སྡེ་ཁོག་དེར་བླ་མ་མང་པོ་བྱོན་རྗེས་ཀྱི་སྟོན་གཞུག་ཏུ་སོང་གཤིས་དད་པར་མ་ལྟོས་པའི་གདུལ་བྱ་ཡེ་འོང་རིགས་སུ་མི་འདུག་
པས༑ ང་རང་ནས་ལོ་གསུམ་གྱི་དམ་བཅའ་རྫོགས་ཚར་བས་རང་ཤོག་གི་དུད་ཕྱུག་པོ་ཚོར་དངོས་བརྒྱུད་གང་རིགས་ནས་བསྐུལ་བས་ཀུན་གྱིས་ངའི་ངག་མ་བཅག་པར་དུད་ཁ་
ཤས་ནས་གདན་འདྲེན་བྱས་མཐར་གདུལ་བྱ་འུར་ལངས་ནས་ཉི་མ་ཉེར་བདུན་གྱི་ཁོངས་སུ་བླ་གྲྭ་ཚང་མར་འབུལ་ནོད་བསམ་གྱིས་མི་ཁྱབ་པ་དང་། ང་རང་ལའང་མར་རྒྱ་བརྒྱ་
ཐམ་པ་ཇ་ཁག་དྲུག་བརྒྱད། དངུལ་སྲང་ལྔ་བཅས་བལ་སྟན་སོགས་ཀྱིས་མ་མཐར་བྱས་པའི་འབུལ་བ་གཏོས་ཆེ་བ་བྱུང་བ་རྣམས་ཀྱི་ཐོག་ནས་གནག་ཕྱུགས་ཆུང་བ་བདུན་མ་
གཏོགས་སྐུད་པ་གཅིག་ཀྱང་མ་བཟུང་བར་ཐམས་ཅད་རྗེ་བླ་མའི་ལྷ་ཁང་གསར་བཞེངས་ཀྱི་ཞལ་འདེབས་སུ་ཕུལ། འདི་མཚམས་དགེ་རྩེ་བླ་མའི་གཟིམ་སྒར་དུ་རྡོ་བླ་རིན་པོ་ཆེ་

གདན་ཞུས་སྐབས། རྡོ་བླ་མས་ཁོང་ད་རེས་འབྱོན་དོན་ལྷ་ཁང་གསར་བཞེངས་ཀྱི་མགོ་འཛིན་སོགས་ཀྱི་དོན་ཁོ་བོ་འབོད་པར་ཆེད་གཉེར་གྱིས་ཡིན་པས་བསྟན་དོན་ལ་དམིགས་
པས་ཁྱོད་ནས་ཀྱང་དགོངས་ཁྲོལ་འོང་དགོས་ཚུལ་ཞུས་པར། དགེ་རྩེ་བླ་མས་རྒྱ་རོང་སྐུ་ཆེན་རིན་པོ་ཆེ་ནས་ཀྱང་ཁོང་པ་རྫོགས་ཆེན་སྒབ་གྲའི་མགོ་འཛིན་དུ་སྡོད་དགོས་ཚུལ་
གྱིས་གསུང་ནན་ཕེབས་པར་ཁོ་བོས་གལ་འཛུག་བྱས་འོང་བ་ཡིན་པས། ཁོང་པ་ཚེ་མཇུག་འདིར་རང་མི་རང་ལ་དབང་བ་ཞིག་གི་བཀའ་དྲིན་གནང་ཐུབ་པ་ལས་དེ་འདྲ་
གསུངས་ཕྱིན་ཉིད་ནས་འདི་ཕྱིར་འགལ་བ་ཡིན་ཚུལ་གྱིས་འགགས་བསྡམས་ནས་ངའི་དོན་ལ་ཞལ་མ་འཆམ་པར་འདུག་པ་ལ། ཁོ་བོས་ང་རང་གི་དོན་དུ་རྩ་བའི་བླ་མ་རྣམ་
གཉིས་ནང་ཕན་ཚུན་ཆོས་དམ་ལ་འགལ་དོན་གཏན་ནས་མེད་པས་དེ་ལྟར་མཛད་ན་ད་ཕྱིན་རང་མགོ་རང་གིས་འདོན་པ་ལས་སྣ་ཐག་སུས་ཀྱང་ཕྱག་ཁར་མི་གཏོང་ཚུལ་ཞུས་པས། 
ཁོང་རྣམ་གཉིས་ནས་ཀྱང་ཅུང་ཟད་ཐུགས་རྩ་ལྷོད་ནས་གྲོས་བསྟུན་བཅས་འདི་ལོ་རྡོ་བླ་ཆིབས་སྐྱེལ་བཅས་ཕྱིན་ནས་སང་ཕོད་ཡར་འོང་རྒྱུ་གསུང་འགྲིགས་ནས་རྡོ་བླ་རིན་པོ་ཆེ་

༄༅། ། ངེད་དཔོན་སློབ་བཤུལ་ལམ་རིམ་བགྲོད་ཀྱིས་ཤུག་ཆེན་དགོན་གསར་དུ་སླེབས། དེར་རྡོ་སྟོད་དཔོན་ཚང་དང་ཐུགས་ནང་མི་གཤིན་པར་འདུག་
པས་འདུམ་ཐག་འདྲ་བྱས་ནས་ཞག་ཤས་ནས་རྗེ་བླ་མ་ངེད་དཔོན་སློབ་མགོ་ལོག་ནས་འཛིར་ཀའི་སྨད་བར་དུ་ནས་ལྡོམ་ལ་ཕྱིན་པས་ཀྱ་ལ་ཁྲོ་ཁོ་ཚང་ཞེས་པའི་དུད་ཚང་ཞིག་གི་
སར་རྗེ་བླ་མའི་གཟིམ་ལམ་ལ་ཁོང་མཁར་སུམ་ཐོག་ཅིག་གི་རྩེར་བཞུགས་འདུག་པས་མཁར་རྩ་དེར་མཐུར་ལ་གཟིགས་ཙ་ན་མི་རོ་རྙིད་པ་འདྲ་མོ་ཞིག་འདུག་པས་ཡར་ཁོང་ལ་
བལྟ་ཙམ་བྱས་ནས་དེ་མ་ཐག་སོར་རྩེ་གཡས་པས་ལུས་ཀྱི་ཆ་ཤས་འགར་ཉེད་ཙམ་བྱས་པའི་མོད། བཞིན་དམར་པོ་ཁྲག་ལྟར་གཡོ་ཞིང་མཁར་སུམ་ཐོག་གི་སྟེང་དེར་གོམ་པའི་
འདེགས་འཇོག་ཙམ་ལས་སྐས་ཀ་བགྲོད་མི་དགོས་པའི་མི་རིང་གདུག་པ་ཅན་ཞིག་ཏུ་གྱུར་ནས་ཁོང་གི་རྩར་སླེབས་བྱུང་བར་སྙིང་རྗེ་གཏོང་ལེན་གྱི་དམིགས་པ་ཞིག་བྱས་པས་ཁོ་
སར་བསྡད་འདུག། དེར་ངས་པདྨ་ཀུན་བཟང་འདིར་ཤོག་གྱིས་དང་བྱས་པས། སྐས་ཀ་ཁྲོབ་སིལ་གྱིས་བྱུང་བ་དང་ཁྱེད་ནས་ཞྭ་ནག་དང་བེར་བཅས་སྔགས་ཆས་བརྗིད་

ཆགས་པ་ཞིག་སྤྲས་ནས་བྱུང་བས་ད་ཅིའི་དེ་དང་ལུས་བོང་མཉམ་པ་ཙམ་དུ་འདུག། དེར་འོ་ཅག་གཉིས་ཀས་ཁོ་རང་ལ་ལྷ་ཕབ་པའི་ཟོལ་གྱིས་ཐོག་ཁ་ནས་འཕེན་དུ་ཉེ་བ་དང་
གཟིམ་སད་གསུངས། དེའི་ཕྱིར་ནུབ་ཡང་མི་རིང་གདུག་པ་ཅན་དེས་ཁོང་དེད་ནས་བྱུང་བར་ཁོང་ཉི་མ་ཞིག་ཏུ་སྤྲུལ་ནས་བྲོས་པས་ཁོ་སྒྲ་གཅན་ཞིག་ཏུ་སྤྲུལ་ནས་དེད་བྱུང་བས་
སླར་ཡང་གནམ་ལྕགས་ཀྱི་རྡོ་རྗེ་སྲ་ཞིང་འཐས་པ་ཞིག་ཏུ་སྤྲུལ་ནས་ཁོའི་ཁར་བཙངས་པས་ལྕེས་ཉེད་ཅིང་འདུག་པར་ཁྱེད་རང་ནས་རྡོ་རྗེ་རྩེ་དགུ་པ་ཞིག་གིས་ཁོའི་འགྲམ་པར་
བརྡེག་པའི་མོད་ཁོང་ཁ་ནས་དོན་པ་རྨིས་པས་འོ་ཅག་གཉིསཾ་མཐུ་བསྡོང་དཔུང་བསྡོང་བཅས་གཟབ་དགོས་པར་འདུག་གསུངས། དེའི་ཕྱིར་ཉིན་སྡེ་པ་ལྕགས་ཐར་ཚང་སར་
འབྱོན་སྐབས་གློ་བུར་རྗེ་བླ་མ་སྙན་ཚབས་ཤིན་ཏུ་ཐུ་བ་ཞིག་བསྐྱེད་ནས། ང་རང་ལ་དུར་སོ་གར་ཡོད་དྲིས་ལ་ཟིལ་གནོན་ཞིག་འཕོངས་ཤིག་གསུངས་པ་ལྟར་ཟིལ་གནོན་
འཕངས་ནས་དགོངས་མོ་དུར་སའི་རྩར་ཕྱིན་ཅོག་པུ་ཕུབ་ནས་བྲོ་རྡུང་ཞིག་བཏོན། བླ་མ་དེར་བཞུགས་བཅུག་ནས་སྲོད་ཙམ་ན་ཡང་གཅོད་ཐུན་ཞིག་ཞུས། དེའི་མཚན་ཕྱེད་ཙམ་

༄༅། །ལ་གཉན་སར་ཐོག་རྫིས་བྱས་ནས་ཕྱག་སྙན་ཟུག་ཆེ་སར་མེ་བཙའ་ཁ་ཤས་བཞག་པས་ཅུང་ཞིག་ཡར་བདེར་སོང་ནས་ཞག་ཤས་ནང་ཛམ་ཐང་དུ་
སྨན་པའི་སར་བྱོན་སྨན་ལག་ཐབས་ཀྱི་འགྲོ་སྒོ་གང་དྲག་བྱས་ནས་ཁྲོ་སྐྱབས་ཆུ་ཚན་ལ་བྱོན་ཞག་ལྔར་བཞུགས་པས་དེ་མཚམས་ཚ་ཁོ་ཕུན་ཚོགས་རྫོང་ནས་གདན་འདྲེན་སྔ་ཕྱིའི་
བཀའནན་མ་ལྡོག་པར་བཤུལ་ལམ་རིམ་བགྲོད་ཀྱིས་བྱོན་ནས་ཚ་ཁོ་དང་མཆོག་རྩེ་རྒྱལ་ཁག་གཉིས་ཀྱི་སྐུ་རིམ་གང་དགོས་བསྒྲུབས། དེ་སྐབས་ཁོ་བོས་ཚ་ཁོནས་ང་རོ་ཤཱཀྱ་
རྒྱལ་དཔོན་གཡོག་བཅུ་གསུམ་དང་། མཆོག་རྩེའི་ང་རོ་རྡོ་རྗེ་རྒྱལ་དཔོན་གཡོག་ལྔར་མ་ཎི་མགུར་ཚུལ་བསླབས་ཏེ། ཁོང་ཚོར་ས་ག་ཟླ་བར་གླུ་བྲོ་གར་གསུམ་གྱི་དུས་སྟོན་
ཞིག་ཡོད་པ་མ་ཎིར་བསྒྱུར། དེར་རྗེ་བླ་མ་དཔོན་སློབ་ལ་འབུལ་ནོད་དཔག་མེད་ཕུལ་ང་རང་བླ་མཆན་ཆེ་བ་ཡིན་པར་མ་ཟད། དེ་སྐོར་ལ་སྟོང་འུད་ཀྱི་གྲགས་པ་ཆེན་པོ་ཞིག་
ཀྱང་བྱུང་འདུག་པས་རྒྱལ་ཁག་གཉིས་ནས་ཀྱང་ཁོ་བོ་བཀུར་བཟོས་དཔེ་མེད་མཛད་པ་བཅས་ཚ་ཁོ་ནས་དངུལ་སྲང་བཞི་བཅུས་མགོ་གཏད་བཅས་དགུ་ཚན་དང་བདུན་ཚན། 

དེ་མཚུངས་མཆོག་རྩེ་ནས་ཀྱང་འབུལ་བ་གཏོས་ཆེ་བ་ཕུལ། དེར་ཡར་བཤུལ་ལམ་རིམ་བགྲོད་ཀྱིས་ཐོག་ནས་རྡོ་ཡུལ་ཡོག་ཐང་ལ་ཐོན་དུས་རྡོ་བླ་རིན་པོ་ཆེས་དགེ་རྩེ་བླ་མའི་
གསུངནན་སྟབས་ཁྱེད་ད་རེས་ཡར་མ་བྱོན་ཐབས་མེད་ལགས་ཀྱང་ཕྱིར་སྐོར་ཙམ་འབྱོན་ཐབས་བྱུང་ན། ཕན་ཐོགས་ཤིན་ཏུ་ཆེ་ཚུལ་གསུངས་འདུག་པར་འོང་རྒྱུ་དཀྲིགས་ཆ་
བྱས་ནས་ཡར་དགོན་གསར་དུ་སླེབས་འཕྲལ། རྒྱ་རོང་རྒྱལ་ཁག་གཉིས་གཙོས་དེ་ཕྱོགས་ཀྱི་འབུལ་ནོད་གང་ལོན་ཐམས་ཅད་ལྷ་ཁང་ཞལ་འདེབས་སུ་ཕུལ་བས་དེ་ནང་དངུལ་
སྲང་བཞི་བཅུ་ཚུར་གནང་བ་དེ་བསྣམས་ནས། རྒྱ་རོང་དབོན་སྤྲུལ་གདན་འདྲེན་དོན་བཅས་ངེད་དཔོན་སློབ་གསུམ་རང་ཡུལ་དུ་ཐེག་པའི་ལམ་ནས་ཟས་གྲིབ་ཅིག་གིས་རྐྱེན་བྱས་
ནས༑ ང་རང་མགོ་བོ་ན་བཞིན་ཕྱིན་པས་ཕ་ཡུལ་ལ་སླེབས་འཕྲོལ་ཤིན་ཏུ་ཐུ་ནས་དངུལ་སྲང་བཞི་བཅུའི་རྩ་བས་སྐུ་རིམ་བསྒྲུབས་འཕྲལ་བདེ་སང་དུ་སོང་། དེར་དབོན་སྤྲུལ་
གདན་འདྲེན་བྱས་ལྷ་ཁང་རབ་གནས་ཀྱི་དགའ་སྟོན་ལ་གྲོ་མ་སྒྲོ་བ་དོ་དང་མར་རྒྱ་ཉེར་ལྔ་བཅས་བཀལ་ནས་ཕྱིར་རྡོ་ཡུལ་དུ་ཕྱིན་རབ་གནས་སྐོར་སོགས་ཞག་ཤས་ལ་ཞབས་

༄༅། ། འདེགས་གང་དགོས་བསྒྲུབས་ནས་ཡར་རང་ཡུལ་ལ་ཕྱིན། མཚམས་ཁང་ཨུར་སྒོ་ཞིག་གྲུབ་ནས་གཉུག་མར་གནས་ཚེ། རེས་ཤིག་རྒྱ་རོང་
ནས་ཚ་ཁོ་རྒྱལ་པོས་འབོད་མི་སླེབས་གདོང་རྒྱལ་པོའི་བཀའ་ཤོག་ནང་ད་ལོ་ངེད་ལ་སྐུ་གེགས་ཆེ་སྟབས། དེ་སེལ་བའི་ཐབས་ལྷ་བླ་མ་ཐམས་ཅད་ཀྱི་གསུང་བརྟགས་པ་ཞལ་
མཐུན་དུ་ཁྱོད་རང་ལ་བབ་པ་ཡིན་པས་ད་རེས་མ་བྱོནན་ཆོས་དམ་ལ་འགལ་བ་ཡིན་ཚུལ་དང་། དེ་མཚུངས་རྡོ་བླ་རིན་པོ་ཆེའི་གསུང་ཤོག་ཀྱང་འདུག་པ་བཅས་ཀྱི་ནན་ངོ་མ་
ལྕོགས་པར་བཤུལ་ལམ་རིམ་བགྲོད་ཀྱིས་རྒྱ་རོང་དུ་ཕྱིན་པས། ཚེས་བཅུ་ཞིག་གི་ཉིན་ཕོ་བྲང་དང་ཉེ་བའི་ཆར་ཁྲི་སྟེགས་མཐོན་པོར་སྡོད་ས་བཅོལ་ནས་ལྷ་རེག་སྲིད་དུ་རིང་བ་
དང་མཐོང་མ་མྱོང་བའི་གཟན་འཆིང་ངོ་མཚར་ཅན་གྱིས་ཐོག་དྲངས་ཆང་རག་གི་སྣོད་བརྒྱ་ཕྲག་བརྒལ་བ་བཤམས་ཏེ་སྲེག་ཆོག་ང་རོ་རྒྱལ་ནས་བཤད་པ་བཏང་བར་གཏམ་ལན་
ཡང་ཁྲོམ་ཐག་ཆོད་པར་བྱས། དེནས་རིམ་གྱིས་རོལ་བསུས་དང་བཀུར་སྟི་རྒྱ་ཆེན་པོ་བཅས་ཁང་པའི་ཡང་སྟེང་བརྒྱད་ཐོག་ཏུ་རྒྱན་བཀོད་བྱིན་ཆགས་པའི་གནས་སུ་ཁྲི་མཐོན་

པོར་སྡོད་ས་བཅོལ་འདུག་པར་བསྡད་འཕྲལ་མཇལ་དར་བཅས་གཟིམ་དཔོན་ནས་བཤད་པ་བཏང་བར་ཡང་ལན་སོགས་དེ་མཚུངས་བཏབ། དེནས་རིམ་བཞིན་རྒྱལ་མོ་ཡུམ་
སྲས་སོགས་དངོས་མཇལ་གྲུབ་རྗེས། ཁོང་ཚང་གི་སྐུ་རིམ་ལ། ཇོནང་། བཀའ་རྒྱུད། དགེ་ལྡན། རྙིང་མ། བོན་པོ་སོགས་གྲུབ་མཐའ་སོ་སོའི་བླ་མ་རྣམས་ནས་སྒྲུབ་
ཁག་དེ་མཚུངས་བཅའ་དགོས་སྲོལ་འདུག་པ་ཐམས་ཅད་ཀྱི་མགོ་འཛིན་གཙོ་བོ་ངེད་རང་ལ་བཅོལ། དེར་སྒྲུབ་ཁག་ཐམས་ཅད་གཏོར་མ་ཉིན་གཅིག་ལ་རྫོང་སྲོལ་འདུག་པ་དེ་
བཞིན་ངེད་དཔོན་སློབ་ནས་ཕུར་བའི་སྒྲུབ་པ་གནད་སྨིན་ཞག་ཉེར་གཅིག་བཟུང་ནས་ངེད་ཚོས་ཐོག་དྲངས་སྒྲུབ་ཁོག་ཐམས་ཅད་ནས་གཏོར་མ་མཉམ་རྫོང་བྱས། གཞན་ཡང་ཕུར་
པའི་སྦྱིན་སྲེག་འབུམ་ཐེར་བཅས་སྐུ་རིམ་གང་དགོས་གྲུབ་རྗེས། དེར་ཁོང་ཚང་ནས་ངེད་ལ་ལྷ་བླ་མ་ཐམས་ཅད་ནས་ལུང་བསྟན་བརྟགས་བབས་ཀྱི་འདམ་དཀར་མཆོད་ཡུལ་
གྱི་བླ་མ་ཁྱེད་དང་། ཉམས་སུ་ལེན་རྒྱུའི་ཆོས་ཀུན་མཁྱེན་མཁྱེན་བརྩེ་རིན་པོ་ཆེའི་གསུང་ཆོས་སྐོར་བབ་པ་ཡིན་པས་ད་ཁྱེད་རང་ཆུ་ཕོ་དང་རྣམ་རྒྱལ་སྟེང་དགོན་ཁག་གཉིས་

༄༅། །ཐུགས་ལ་གང་འབེན་ཞིག་གི་དགོན་དཔོན་དུ་ཅིས་ཀྱང་བཞུགས་དགོས་ཚུལ་ནན་ཏན་བྱས་བྱུང་བར། ཁོ་བོས་ང་རང་ཚེ་གང་འདིར་དགོན་སྡེ་ཆེན་
པོའི་མགོ་འཛིན་དང་། རྒྱལ་པོའི་བླ་མཆོད་འོང་བའི་ཁ་ཐབས་ཀྱང་མེད། བྱུང་ཡང་གཏནནས་འདོད་པ་མེད་པས་དེ་ལྟར་མི་བྱེད་ཚུལ་ཡང་བསྐྱར་གྱིས་ཞུས་ནས་དང་དུ་མ་
བླངས་པས། འོན་ཁྱེད་རང་འདུ་འཛི་དང་ལོག་འཚོ་ལ་མི་དགྱེས་པ་བདེན་མོད། ངེདནས་འབངས་ལ་གཟིན་ཆ་མེད་པའི་སྒྲུབ་གནས་དབེན་པ་ཞིག་བྱས་ནས་སྒོ་འདག་ཞལ་
བྱེད༑ ལོ་རེའི་ཁོངས་སུ་བུག་སྒོ་ནས་རྒྱལ་པོ་ཡུམ་སྲས་ལ་ཚེ་དབང་རེ་གནང་བ་མ་གཏོགས་གཞན་སྐུ་རིམ་སོགས་ལ་གདན་མི་འདྲེན་པའི་དམ་བཅའ་འབུལ་ཟེར་བྱུང་བར། 
ཁོ་བོས་ང་རང་རྒྱལ་པོའི་ངོ་འཛིན་ལ་གཞི་གཅིག་ཏུ་དབེན་པར་མིང་བཏགས་ནས་མི་སྡོད་ཚུལ་གསོང་པོར་བསྙད་པས། ད་དུང་ཐབས་ཚུལ་ཞི་དྲག་མང་པོའི་སྒོམས་ནན་ཏན་དུ་
ལབ་ཀྱང་དང་དུ་ཡེ་མ་བླངས་པས། གོང་ས་ནས་འོན་ཁྱེད་གཏན་ནས་མི་འདོད་ན་བླ་མཆོད་གལ་ལ་ཕབ་པ་རྒྱལ་པོའི་ལུགས་ལ་མེད་པས་ད་རེས་བཞུད་ཅིག །རྗེས་སོར་ངེད་

རང་ནས་སྐུ་རིམ་གལ་ཆེན་ཉག་ཐུག་རེའི་སྐབས་གདན་འདྲེན་འདྲ་ཞུ་ོས་བྱུང་ན་འབྱོན་ཐུབ་པའི་བཀའ་དྲིན་གནང་དགོས་ཞུ་བར། དེར་ཅིས་ཀྱང་འབྱོན་པར་ཁས་བླངས་ནས་
ཟླ་བ་བཞི་རྫོགས་མཚམས་ཡར་འབྱོན་དུ་ཆ་བ་དང་ཁོང་ཚང་ནས་དངུལ་སྲང་དྲུག་ཅུ། རྒྱ་དྲེལ་ཤིན་ཏུ་བཟང་བ་གཅིག། རྟ་ཕོ་བཟང་བ་གཅིག། བཟང་གོས་ཀྱི་སྟོད་འབོག། 
མགོ་སྣམ་གྱི་ལུ་བ། བྱེ་རུ་ཉེར་གསུམ་དང་དངུལ་གྱི་བཅུ་ཤད་ཆ་གསུམ་བཅས་ཀྱིས་སྤྱད་པའི་ཕྲེང་བ་བཅས་པས་ཐོག་དྲངསནོམ་པ་ཤིན་ཏུ་སྤུས་དག་དགུ་ཚན་གཉིས་དང་
བདུན་ཚན་ལྔ་བཅས་འབུལ་ནོམ་གཏོས་ཆེ་བ་ཕུལ། གྲྭ་པ་གཉིས་ལའང་དངུལ་སྲང་ཉི་ཤུ་རེ་གོས་སྦྱར་མ་དངུལ་གྱི་བཅུ་ཤེད་ཅན་གྱི་ཕྲེང་བ་བཅས་འབུལ་བ་གྱ་ནོམ་པ་བྱས། 
དེ་སྐབས་མཆོག་རྩེའི་རྒྱལ་ས་ནས་ང་རོ་སྟག་འབུམ་གདན་ཞུས་ལ་བྱུང་བར་ད་རེས་འབྱོན་ཐབས་གཏན་ནས་མེད་ཚུལ་བཅས་ཕྱིར་ཟློག། དེར་ངེད་རྣམས་ང་རོ་དཔོན་གཡོག་
བཅུ་གསུམ་གྱིས་བསྐྱལ་ནས། ལམ་ཞོར་དུ་ང་རོ་འགའི་སར་སྐོར་ཙམ་ཕྱིན། དེར་རིམ་གྱིས་རྡོ་སྟོད་དུ་ལམ་ཁག་མི་བདེ་བ་ཐོས་ནས་རྡོ་སྨད་དུ་བུད་དེ་འོང་བར་སྙིའི་ཆབ་ཚན་

༄༅། ། ཁ་ནས་སྐྱེལ་མ་རྣམས་ཕྱིར་མངགས། ངེད་རྣམས་ཚོང་པ་ཞིག་དང་འགྲོགས་ནས་རང་ཡུལ་དུ་སླེབས། དགེ་རྩེ་བླ་མ་རིན་པོ་ཆེར་གོས་ཆེན་
ཞིག་གིས་མཇལ་ཕྱག་བྱས། དེར་དབྱར་ཐོག་དགེ་རྩེ་ཁྲོ་ཤུལ་གྱི་སྤྱི་ཚོགས་ཆེན་པོའི་སྐབས་རྗེ་བླ་མའི་མདུན་ལ་དངུལ་རྡིལ་ཚད་ཀྱི་དོད་ཐུབ་རྒྱ་དྲེལ་བཟང་པོ་ཞིག་ཡོད་པ་དེ་དང་
བཀྲ་ཤིས་ཁ་བཏགས། སེར་མང་ལ་ཀོ་རྩེ་བག་བཅུས་འགྱེད་བཅས་རྐྱེན་ཅུང་ཟད་ཞིག་ལ་བརྟེན། ཁོ་བོས་ངེད་རང་མང་དགེ་ཚང་གི་སྔོན་ནས་དའི་བར་གྱི་གནས་ཚུལ་ཞིབ་
རྒྱས་དང་། ད་ཕྱིན་ང་རང་བྱ་བཏང་ཀུན་སྤང་གི་སྤྱོད་པ་ཅན་དུ་སོང་ནའང་ཁྱིམ་པ་རྣམས་ལ་སྡེ་དཔོན་སུའི་ཐད་ནས་ཀྱང་གཟུ་བོར་གནས་པའི་བྱ་བ་དགོས་ཚུལ་བཅས་ཚོགས་
གཏམ་རིང་མོ་ཞིག་བྱས་པར། དགེ་རྩེ་བླ་མ་རིན་པོ་ཆེ་ནས་ཕྲན་ལ་ཐུགས་བརྩེ་བའི་གསུང་གཅོང་བཅས་བཤུམ་པའི་མོད། ཚོགས་པ་ཕལ་ཆེར་མཆི་མ་འདོན་བ་ལས་གཏམ་
ལན་སོགས་ཇི་བཞིན་མ་བྱུང་། དེ་མཚུངས་ཁྲོམ་དབང་སྐབས་མི་སེར་རྣམས་ལའང་ཚོགས་བཤད་འདྲ་བཏང་། དེ་ནས་ངེད་དཔོན་སློབ་ཀྱི་སྒར་ཁུས་ཐུང་མདོར་སྤོས།  

འདི་མཚམས་སུ་རྗེ་བླ་མས་དགོངས་པ་ཇི་བཞིན་ཁྲོལ་ནས། ང་རང་ནོར་བུ་རིའི་དགོན་དུ་ཐེག། དགོན་པརཀོ་རྩེ་ཁག་དྲུག་བདུན་གྱིས་རྒྱབ་ཆོག་དང་མར་རྒྱ་ལྔ་བཅུ་ཐམ་པ་སྤྱི་
རྟེན་བྱས་བླ་བྲང་ལ་རྟ་གཅིག་ཕུལ་ནས་དགོན་སྟག་གི་གཟིམ་ཁང་དེར་མཚམས་ལ་བསྡད་པས་ཟླ་ཤས་ནང་རྡོ་བླ་རིན་པོ་ཆེ་ནོར་བུ་རིའི་དགོན་དུ་ཕེབས་པར་མཇལ་ཕྱག་ལ་སྐོར་སྐོར་
ཙམ་ཕྱིན་པས། རྗེ་བླ་མ་ནས་ད་ཁྱེད་ཀྱིས་ཅི་འདྲ་བྱེད་ཆགས་ཡིན་གསུངས་པར། ཁོ་བོས་དེ་སྔོན་ཅི་བྱེད་ཀྱི་སྣ་ཐག་ཁྱེད་ཀྱི་ཕྱག་ཁར་གཏད་པ་དགོངས་བཞིན་ལ། ཉིད་ནས་
ངའི་སྣ་ཐག་དགེ་རྩེ་བླ་མའི་ཕྱག་ཁར་གཏད་པའི་རྒྱུས་ཁོ་བོས་གཉེན་འདུན་དང་རྒྱལ་པོས་དམ་ལ་བཞག་པས་མཚོན། ད་ཕྱིན་ཚ་ཁོའི་ཕུན་ཚོགས་རྫོང་རྒྱལ་ས་སོགསནས་ཀྱང་
ཆོས་དམ་ལ་སྙད་བཏགས་ནས་ཁོ་བོ་ནན་དུ་འགུགས་པ་སོགས་ཅི་བྱེད་ཚོད་མེད་པས། ད་ཕྱིན་ངའི་བྱ་བའི་སྣ་ཐག་སུ་ཞིག་གི་ཕྱག་ཁར་ཡང་མི་གཏོང་བར་རང་མགོར་དཀྲི་བ་
ཡིན་པས། ང་རང་སང་ཕོདནས་ནགས་ཤོད་སྲིན་མོ་རྫོང་ལ་འགྲོ་འདུན་ཡོད་ཚུལ་ཞུས་པས། རྗེ་བླ་མའི་ཞལ་ནས་ཚེ་མཇུག་འདིར་ཁྱོད་རང་ས་མཐར་སོང་ན་མི་འགབ་པས་

༄༅། ། ངེད་རང་གཉིས་པོ་བླ་མགོན་དབྱེར་མེད་བསམ་སེམས་གཅིག་པ་ཅིས་ཀྱང་འོང་དགོས་ཚུལ་གསུངས་འདུག་པར། ངས་ཉིད་རིན་པོ་ཆེ་ནས་དེ་
ལྟར་གནང་བ་བཀའ་དྲིན་ཆེ་ཡང་ཁོ་བོས་ཁྱེད་ལ་གནས་ཚུལ་ཞུས་པ་ལས་ཐུགས་བློ་དྲིས་པ་ལྟ་ག་ལ་ཞིག། དེ་ལྟར་བྱས་ཕྱིན་ཁྱེད་ཀྱི་ལན་མོ་ངེད་ཚོས་མི་འོང་བའི་ཁར་ང་རང་
གི་སྒྲུབ་ཚུགས་ཡལ་བར་འདོར་བ་ལས་འོས་མི་འདུག་པས། ཁོ་བོ་སྔར་བཞིན་བྱ་བཏང་ངེས་མེད་ཀྱི་སྤྱོད་པ་ཅན་དུ་བློ་ཐག་ཆོད་ཚུལ་ཞུས་པས། འོན་ཁྱེད་རང་ཉི་མ་ལྔ་དྲུག
ཙམ་གྱི་ལམ་ཕར་བརྒལ་ནས་ཕྱིན་ན་ཆོས་དམ་ལ་འགལ་བ་ཡིན་ཚུལ་གྱིས་འགགས་བསྡམས་ནས་ནག་ཤོད་སོགས་སུ་འགྲོ་བའི་སྤྲོས་པ་འདོར་དགོས་བྱུང་། ངའི་སོག་གུར་
དེ་ཐུགས་བཞེད་འདུག་པ་བཞིན་ཕུལནས་ཁོང་དཔོན་སློབ་ཐེག། ང་རང་དེ་མུར་མཚམས་ལ་བསྡད་པས་ནུབ་གཅིག་གི་རྨི་ལམ་ལ་ས་དབང་ཆེནཔོ་ཞིག་དཔོན་གཡོག་བརྒྱད་
ནས་ཚེ་དབང་ཞིག་ཞུས་ཏེ་སྙན་གྲོང་དུ་ཤོག་དང་སྦྱིན་བདག་བྱེད་ཟེར་བ་དང་། ཡང་ནུབ་གཅིག་བུ་མོ་མཛེས་མ་ཞིག་གིས་དབང་དུ་མི་འདུས་པ་རྣམས་ལ་འདི་གཡུགས་དང་

དེས་འདུས་ཟེར། མདའ་དམར་པོ་དར་དམར་བཏགས་པ་ཞིག་གཏད་པ་རྨིས། ཡང་རེས་ཤིག་གི་ཉིང་འཁྲུལ་ལ་གཡག་དམར་པོ་ཞིག་མེ་ལྕེ་མཆེད་པ་བཞིན་འཇིགས་རྔམས་
བཅས་ཁོ་བོའི་སྟེང་དུ་བྱུང་བས་སླེབས་སུ་ཉེ་བ་དང་གློ་བུར་དུ་བུ་མོ་ཞིག་གིས་དཔལ་ཆེན་པོའི་བསྐྱེད་རིམ་ཟུངས་ལ་འདི་འཕོངས་ཤིག་ཅེས་གནམ་ལྕགས་ཀྱི་རྡོ་རྗེ་ཞིག་གཏད་
བྱུང་བ་དེ་འཕངས་པའི་མོད་རྭ་གཡས་པ་བཀོག་ནས་ཁྲག་བྱོ་བཞིན་ཕྱིར་ལོག་སོང་བ་རྨིས། ཡང་ནུབ་གཅིག་གི་རྨི་ལམ་ལ་ཁོ་བོས་ཇོ་དར་ཉུང་ཤས་ཤིག་མཆན་དུ་བཅུག་ནས་
ལུང་པ་ཁ་ཤར་དུ་བལྟ་བ་ཞིག་གི་གཡས་ལོགས་ངོས་སུ་བཙུགས་པའི་མོད། སྐད་ཅིག་ལ་ལུང་པ་དེའི་ཕུ་མདོ་ཀུན་ཁྱབ་པ་ཞིག་འཕེལ་ནས་ཁྲོམ་དཔག་ཏུ་མེད་པས་སྐོར་བ་བྱེད་
པ་ཞིག་རྨིས་པ་ནི་ད་ལྟའི་གནས་འདི་དང་དར་ལྕོགས་སོགས་ཡིན་པ་མཐོང་ཆོས་ཀྱིས་གྲུབ་ལ། དེར་མཚམས་ཁོངས་འདི་ནས་བད་ཀན་གྱི་ནད་གཞི་འདྲ་མོ་ཞིག་བསྐྱེད་ནས་
ཟས་ཆུ་སོགས་འཕྲོད་དཀའ་བ་ཞིག་བྱུང་བར་མོ་དང་བརྟགས་པ་འགར། ཀ་བཞིའི་ལྷ་རྗེར་བཅར་བསྟུན་བྱས་ན་དགའ་ཚུལ་ཟེར་བྱུང་བ་བཞིན། ལོ་མཚམས་དེ་གྲོལ་འཕྲལ

༄༅། ། རྫ་སྟོད་ཕྱོགས་སུ་ཨེམ་ཆི་དང་ཉེ་བར་འགྲོ་བའི་བློ་སྐྱེས་ཏེ་ནོར་བུ་རིའི་དགོན་པས་སྐྱེལ་མ་ཞིག་བཅས། ཡབ་རྗེ་ཀུནམཁྱེནཆེན་པོའི་རིང་ལུགས་
འཛིན་པའི་ཆོས་སྡེ་འོག་མིན་རིག་འཛིན་འཕེལ་རྒྱས་གླིང་དུ། མི་འཕྲོག་པའི་མཁྱེན་རབ་ཀྱི་བདག་ཉིད་ཆོས་གྲོགས་བླ་མ་དམ་པ་པུཎྱེེའི་མཚན་ཅན་གྱི་མདུན་སར་གཏད་ནས་
ཕྱིན་པས། བླ་མ་ནི་མི་བཞུགས་པའི་སྐབས་ཤིག་ཏུ་སླེབས། གཞིས་པ་རྣམས་རྒྱུས་མེད་དུ་སོང་གཤིས་བསམ་པ་བཞིན་ཐོག་ཁེལ་མ་བྱུང་ཡང་། ཁོ་བོས་བྱེ་རུཆ་ཤས་དང་། 
ཕུར་བུ་བཟང་བ་ཞིག་དགོན་པར་ཚེ་ཆོག་གི་ཡོན་དུ་ཕུལ། ཆོས་གྲོགས་བླ་མ་དམ་པར་མཇལ་དར་མཚོན། འཕར་སྡོམ་སྤུས་གཙང་བ། ལིང་ཡུག་དར་བཅས་འབུལ་རྒྱུ་
བཅོལ། ང་རང་ཁྲོམ་བཟའི་སྡེ་མཚམས་ཤིག་ཏུ་སྐྱེལ་གྲོགས་ཞུས་པར་སྟབས་འགྲིགས་ཙམ་བྱུང་ནས་རིམ་གྱིས་མ་མོ་གྱེན་དུ་ཕྱིན་དགེ་མང་དཔོན་ཚང་དུ་འབྱོར་ཁོང་བུ་སྤུན་
ནས་མཐོང་བཟོས་དང་སྣ་ལེན་བཟང་པོ་བཅས་མ་འདྲིས་པའི་བཤེས་སུ་གྱུར་ནས་རེ་ཞིག་དེར་གནས་ཚང་བཅོལ་ནས་སྟན་འཇག། དབྱར་ཁ་དེར་ཀ་བཞིར་ལྷ་རྗེའི་སར་སྐོར་

གཉིས་གསུམ་ཙམ་ཕྱིན་པ་སྨན་འདྲ་བཏུངས་པའི་མུར་དགུན་ཐོག་ད་ལྟའི་དགེ་མང་དགོན་པ་ཡོད་པའི་ཕུ་དེར་སངས་རྒྱས་དགེ་ལེགས་སོགས་ཁ་ཤས་ལ་ཁྲིད་བཏབ། ཁོང་བུ་
སྤུན་ནས་དགོན་སྡེའི་མགོ་འཛིན་བཅོལ་བ་དང་མཚམས་ཁང་བྱེད་ཟེར་བ་སོགས་ཕྱི་ཐག་བཟང་ཞིང་རྣམ་དཔྱོད་ཡངས་བའི་རྟགས་སུ་མངོན་ཡང་སྔར་གྱི་ཚུལ་བཞིན་དང་དུ་མ་
བླངས། དེའི་ཕྱིར་ལོ་དབྱར་མཇུག་དཔལ་དགེའི་རྡོ་མཁར་ལ་བསྐོར་བ་གསོག་ཏུ་ཕྱིན། ཁྲོམ་བཟའི་དཔོན་བསོད་ནམས་དབང་རྒྱལ་ཚང་སར་གནས་ཚང་བཅོལ་ནས་བསྐོར་
བ་འབུམ་ཐེར་ཞིག་བསགས། སྟོན་ཁར་ལྷ་ལུང་ཁུག་ཏུ་ཀུན་མཁྱེན་རིན་པོ་ཆེའི་ཡང་སྲིད་དང་རྗེ་བླ་མ་བཅས་མཇལ་ཕྱག་ལ་ཕྱིན་པས། ཁོ་བོས་རྗེ་བླ་མའི་དྲུང་དུ་མཇལ་མ་
ཐག་ས་སྐྱོང་དབང་མོ་རིན་པོ་ཆེ་ནས། ཁྱོད་མདུན་ལ་འོང་རྒྱུའི་བླ་མ་གཟན་ཕྲ་ཅན་དེ་གང་ཡིན་དྲིས་ཤོག་གསུངས་གྲྭ་པ་ཞིག་མངགས་འདུག་པར། རྗེ་བླ་མས་འདི་ང་རང་དང་
སོ་སོར་དབྱེ་རྒྱ་མེད་པ་ཞིག་ཡིན་ཡང་རེ་ཞིག་ནད་ཁམས་ཤིག་བསྐྱེད་ནས་རྫ་སྟོདན་ལྷ་རྗེ་ཞིག་གི་སར་སྨན་བཏུང་གིན་ཡོད་ཚུལ་ཞུས་སོང་། ཁོ་བོས་ཡང་སྲིད་རིན་པོ་ཆེའི་ཁྲི་

༄༅། ། སྟོན་ལ་རྟ་ཞིག་ཡོད་པ་ཕུལ་བས་རྗེ་བླ་མ་ནས་ད་ལན་རྟ་འདི་འབུལ་མི་དགོས་ཁྱེད་ནས་སྒྲུབ་རྒྱགས་རྟེན་གྱིས་ཤིག་གསུངས་བཞེས་སུ་མ་འདོད་
པས་སླར་དངུལ་སྲང་གསུམ་ཕུལ། རྗེ་བླ་མ་ནས་ང་རང་ལ་འོ་ཅག་གཉིས་ཚེ་གང་འདིར་སོ་སོར་འབྲལ་བ་མི་འཐད། ཁྱོད་ཀྱི་བསྙུང་ཁམས་ལའང་འདི་ཕྱོགས་ཀྱི་ལྷ་རྗེར་
བཅར་བསྟུན་བྱས་པས་ཆོག། སྒྲུབ་གནས་དང་སྦྱིན་བདག་སོགས་འདི་ལས་ལྷག་པ་སྟབས་འགྲིགས་མི་འོང་བས་ཅིས་ཀྱང་འདིར་སྡོད་པ་དགའ་ཚུལ་གསུངས་འདུག །ང་
རང་རི་ཁྲོད་གསར་བཞེངས་ལ་ལྟད་མོར་ཕྱིན་པས་ཁང་པ་ཤིན་ཏུ་སྤྱོད་ཡུལ་བདེ་ཞིང་གཞན་ལས་ཁྱད་ཐོན་པ་དང་ཁྱད་པར་ཆུ་ཤིང་སོགས་མཐུན་རྐྱེན་ཐམས་ཅད་རང་འགྲིག་ཏུ་
ཡོད་པར་མ་ཟད། སྔ་སོར་རང་ལ་གནང་བའི་ཞལ་གདམས་བདུད་རྩིའི་ཐིགས་པའི་མཇུག་གི་ལུང་བསྟན་ལས། ནགས་ལྷུན་གྲུབ་དཔལ་གྱི་ཕོ་བྲང་དུ། ། མིའི་དྲང་སྲོང་
སླེབས་ཚེ་དེར་གནས་ཀུན། ། སེམས་དགའ་བས་མྱོས་བཞིན་མནལ་གྱུར་ཚེ། ། ཆོས་དྲང་ངེས་ཀྱི་རྨི་ལམ་མངརྨིས་འཕྲོར། ། སྲིད་འཁོར་བ་ཡི་གཉིད་ལས་སད་གྱུར་ནས། ། 

དོན་རང་བྱུང་གི་ཡེ་ཤེས་ཀུན་ཏུ་བཟང་། ། ཞལ་མངོན་སུམ་དུ་བསྟན་ནས་དྲང་སྲོང་གང་། ། ཕྱིན་དྲུག་དང་བསྡུ་དངོས་བཞི་ཡི་སྒྲས། ། ལེགས་བསྐུལ་ནས་བྱང་མ་རོང་གི་
དཔལ། མ་ཎི་ཀར་འདོད་དགུ་འབྱུང་བཞིན་མངོན། ། དེ་འབྲས་ཀྱིས་བསྟན་འགྲོའི་དབུལ་བསལ་ནས། ། རྫོགས་ལྡན་གྱི་སྐལ་པ་གསར་དུ་གསལ། ། ཞེས་པའི་མངོན་
རྟོགས་དང་ཧ་ལམ་གུང་འགྲིགས་རུང་ཙམ་དུ་འདུག་ནའང་། ཇི་སྐད་དུ། གདོད་མའི་མགོན་པོ་ཀློང་ཆེན་པས། ཀྱིཧོ། སྣ་ཚོགས་ཐབས་ཀྱིས་འཁོར་མང་བསྡུས་ནས་ནི། ། 
མཐུན་རྐྱེན་འཛོམས་པའི་དགོན་གཞིས་འཛིན་པ་ཡང་། ། རྩོད་པའི་གཞི་དང་བདག་སེམས་གཡེང་བའི་རྒྱུ། ། གཅིག་པུར་སྡོད་པ་ཁོ་བོའི་སྙིང་གཏམ་ཡིན། ། ཞེས་གསུངས་པ་
སོགས་ཀུན་མཁྱེན་ཡབ་སྲས་ཀྱི་གདམས་པ་རྣམས་རྗེས་སུ་དྲན་དུ་རང་སོང་། ལར་དགེ་སྦྱོང་དང་བླ་མར་བཏགས་པ་ཕལ་མོ་ཆེ་རྒྱལ་པོས་དམ་ལ་བཞག་ཕན་གཞན་དབང་གི་
ཁོལ་པོར་འཕྱན་པའི་མཐོང་ཆོས་ལ་ཡིད་སྐྱོ་དྲག། རྗེ་བླ་མའི་གསུང་ཐབས་མཁས་བཅས་ནན་ཏན་གྱིས་བཤོལ་ནས་ཡར་འོང་ཁར་ས་དབང་ཡུམ་ནས་རིན་ཆེན་རིལ་བུ་གཅིག་

༄༅། ། ཟླ་ཤེལ་ཡ་འགུ་གང་གནང་། ། ཟླཤལ་ཡ་འགགང་གནང། ལྷ་སྲས་རིན་པོ་ཆེའི་སྐུ་རིམ་ཚེ་སྒྲུབ་ཟླ་མཚམས་དྲུག་སྡོད་དགོས་རྒྱུའི་བཀོད་པ་བཅས་ཕོག་ཇ་མར་དོད་དངུལ་
སྲང་དྲུག་དང་། ཆོས་སྡེའིརྫོང་ནས་ནས་སྒྲོ་བདུན་ལེན་རྒྱའི་འཛིན་ཡིག་གནང་སྟེ་ཕྱིར་རང་གནས་སུ་འབྱོར། སྔ་མོ་ནས་ཁྲོམ་བཟའི་སྡེ་གཞུང་སྦྱིན་སློང་སྤེལ་མ་བཅས་ནག་
ཚང་ཞིག་ཉེར་བསྡོགས་བྱས་པ་ལེགས་པར་གྲུབ་པ་དང་ཆབས་ཅིག་རང་ལོ་བཞི་བཅུ་པ་ཤིང་ཕོ་བྱི་བའི་ལོར་ཚེ་དབང་རིག་འཛིན་མིའི་སྣང་ཆར་ཤར་བ་མཆོག་གཟིགས་རྣལ་
འབྱོར་དམ་པའི་ལུང་བསྟན་དང་མཐུན་པའི་ལྗོངས་བྱང་ཆུབ་འཕེལ་བའི་དབེན་གནས་ཁྲ་མ་ལུང་འདིར་ངོས་དཔོན་སློབ་གསུམ་སླེབས་པའི་ནུབ་ཁོ་བོས་རྨི་ལམ་དུ་ཁྲི་ཆེན་པོ་ཞིག་
ལ་བསྡད་དེ་ཁྲོམ་དཔག་ཏུ་མེད་པ་ལ་དབང་བསྐུར་བ་རྨིས། འདི་ལོ་ཚོགས་པ་ཉི་ཤུ་སྐོར་ལ་ཁྲིད་བཏབ། འབུམ་ལྔ་མ་བཅས་སྦྱང་བ་མཐར་ཆགས་བྱེད་བཅུག། གླིས་ཤུལ་
ཚེ་མགོན་གྱི་མ་རྒན་དུས་ཆོས་སུ་གྱུར་བར་ཁྲུས་ཆབ་འཕོ་ལུང་སོགས་བྱས་པའི་འབུལ་བར་རྟ་བཟང་བ་ཞིག་ཕུལ་བ་མ་བླངས་པར་དེའི་ཚབ་ལ་ལོ་གསུམ་སྡིག་བཅད་བྱེད་

བཅུག་པས་དེ་ནས་རི་དྭགས་ཀྱི་སྲོག་མ་བཅད། ཕྱིར་ལོའི་དབྱར་ཐོག་སྡེ་དགེ་དང་རྗེ་བླ་མ་མཆོད་ཡོན་ནས་ང་རང་འབོད་པར་བང་མི་ཆེད་མངགས་ཀྱི་གདོང་རྗེ་བླ་མ་ནས་ས་
སྐྱོང་འཕགས་མ་རིན་པོ་ཆེས་ཁྱེད་ལ་ཐུགས་འདུན་ཆེན་པོ་ཡོད་འདུག་པས་ཅིས་ཀྱང་འདི་ཞབས་སུ་འོང་དགོས་ཚུལ་གྱི་གསུང་ཤོག་རྟེན་བཅས་དང་། སྡེ་དགེ་ནས་རྟ་ཁལ་
བཅུའི་འུ་ལག་བསྡུ་རྒྱུའི་གསུང་ཚར་བཅས་ཕེབས་པར། ཁྲོམ་བཟའ་བསོད་ནམས་དབང་རྒྱལ་དང་དགེ་མང་རིག་འཛིན་དགེ་ལེགས་སོགས་བསམ་ཡོད་དུ་འོས་པ་ཀུན་ཚེ་
འདིའི་སྣང་ཤས་གཙོར་བཏོན་ད་རེས་ཅིས་ཀྱང་ཕྱིན་ན་ལེགས་ཚུལ་སྨྲས་བྱུང་ཡང་། ཁོ་བོ་ནི་དུས་ནམ་དུ་ཡང་མཐའ་མེད་འཁོར་བའི་བཙོན་རར་ངེས་འབྱུང་དྲག་པོ་སྐྱེས་པའི་
རྒྱས་མི་ཚེ་ལ་ཚད་བཙུགས་ནས་སེམས་ཅན་ལ་སྨན་པ་འབའ་ཞིག་བྱུང་ན་མ་གཏོགས་སྙིང་པོའི་དོན་ལ་རེས་འཇོག་མེད་པར་ཡིན་ལུགས་བཟོ་མེད་དུ་རི་ལ་སྐྱོང་བའི་ཞེ་བཅད་
དྲག་པོ་ལས་འདིར་སྣང་གི་ལེགས་ཉེས་དང་བླང་དོར་ཐམས་ཅད་ཁྲོན་པར་རྡོ་འཕངས་པ་བཞིན་ཕྱི་ཚིས་དང་རེ་དོགས་མེད་པའི་དོན་གྱིས། རྗེ་བླ་མར་ཉིད་ནས་ས་དབང་ཡུམ་གྱི་

༄༅། ། མདུན་ལ་ང་རང་དེ་ཞབས་སུ་བཅར་བསྟན་མི་དགོས་པའི་ཐབས་ཚུལ་གང་དྲག་བཅས་ཀྱི་སྙན་ཞུ་མ་གཏོགས་ཁོ་བོའི་སྒྲུབ་ཚུགས་འདིར་འགལ་
རྐྱེན་བྱས་ཕྱིན་ཆོས་དམ་ལ་འགལ་བ་ཡིན་ཚུལ་གྱིས་འགགས་བསྡམས་པའི་ཞུ་ཡིག་བཅས་ཨ་གནམ་བློ་དགེ་དང་ཁྲོམ་བཟའ་བླ་མ་དགེ་གཉིས་བརྫངསཾ་བར་ཁོང་གཉིས་ནས་རྗེ་
བླ་མ་མཇལ་ཞིང་ཞུ་ཤོག་ཕུལ་རྒྱུ་མཚན་ཞིབ་ཏུ་ཞུས་པས། འོན་ཁོང་ལ་འདིར་འབྱོན་འདོད་གཏན་ནས་མེད་ན་ཉེ་ཞོ་འོང་དོན་ལྟ་ག་ལ་ཞིག་པས་དེ་ཚུལ་ལ་ཐུགས་བསམ་གཏོང་
མི་དགོས་ཚུལ་གྱིས་གསུང་བཟང་གནང་སྐྱེས་ཝ་དར་བཅས་ཕྱིར་འབྱོར། འདི་ལོ་ཁྲོམ་བཟའ་དགེ་འདུན་དབང་པོ་དང་ལྷན་དུ་མཚམས་ལ་བསྡད། དགུན་དཔྱིད་གཉིས་ཀར་
ཚོགས་པ་མང་པོ་ལ་ཁྲིད་ལན་གཉིས་བཏབ་སྦྱང་བ་སོགས་མཐར་རྒྱས་བྱེད་བཅུག། ཕྱིར་ལོ་མཚམས་པ་གསུམ་གྱི་གཙོས་ཚོགས་པ་མང་རབ་ལ་དགུན་དཔྱིད་སྟོད་སྨད་ཀྱི་
ཁོངས་སུ་སྨིན་ཁྲིད་ལན་གསུམ་བཏབ། འདི་ནས་བཟུང་དབང་ཁྲིད་གཉིས་ཀའི་གྲལ་དུ་ཡོད་རིགས་ཀྱི་སེར་སྐྱ་ཐུན་མོང་ནས་མནའ་མི་སྐྱེལ་བ་དང་། ཁ་དུད་སྣ་དུད་བཅས་

ཆོད་ཅིང་། མི་སྐྱ་རྣམས་ནས་ཝ་ཕྲུག། སྦེ་ཕྲུག། རྐྱང་དྲེད། འཕྱི་བ་བྱི་ལོང་སོགས་གཏན་ནས་མི་གསོད་པ་དང་། གཞན་ཡང་རྔོན་པ་རྣམས་ནས་འོས་ཚོད་ལྟར་ལོ་རེ་ལོ་
གཉིས་སྡིག་བཅད་བཅས་དང་། དགེ་བའི་བསྒྲུབ་བྱར་སེར་མོ་རྣམས་ནས་ལོ་མཚམས་དྲུག་བདུན་རེའི་མཚོན་ཟླ་མཚམས་རེའི་མ་མཐར་བྱས་པ་ཁས་མ་བླངས་པ་མེད་པ་ལྟ་བུ་
དང་། གཞན་ཕྱག་བསྐོར་བ་མར་མེ་སོགས་ཁས་ལེན་ཕྲན་བུ་རྣམས་བརྗོད་ཀྱིས་མི་ལང་བས། འདིར་དེ་ཙམ་མོ། ། དེ་སྐབས་སངས་རྒྱས་སྟོང་སྐུ། ཚེ་དཔག་མེད་ཀྱི་ཞལ་
ཐང་། བླ་མའི་ཞལ་ཐང་སོགས་ཐང་ཤལ་ཆེ་བ་དྲུག། སངས་རྒྱས་སྟོང་དབང་གི་ཙཀ་ལི། འཕྲད་ཚད་རང་གྲོལ་གྱི་ཙཀ་ལི་བཅས་གྲུབ་པའི་ཡོན་དུ་ཇ་ཁག་དྲུག་དགུ་ཕུལ། 
ཕྱིར་ལོའི་དབྱར་ཐོག་རང་ཡུལ་དུ་དགེ་རྩེ་བླ་མ་རིན་པོ་ཆེ་མཇལ་ཕྱག་ལ་ཁྱུག་ཙམ་ཕྱིན་ནས་ཕྱིར་འཁོར། དགུན་དཔྱིད་སྟོད་སྨད་རྣམས་སུ་ཚོགས་པ་མང་རབ་ལ་སྨིན་ཁྲིད་ལན་
གསུམ་སྦྱང་པ་མཐར་ཕྱིན་གྱི་གཙོས་ཁས་ལེན་སོགསནི་སྔར་རྒྱུན་ལས་ཀྱང་ལྷག་པ་བྱུང་ཞིང་། འདི་ལོ་ནས་བཟུང་གཉུག་མར་གནས་པའི་སྒྲུབ་བརྩོན་ཡང་མང་དུས་ཉེར་ལྔ་རེ་

༄༅། ། ཙམ་དང་། ཉུང་དུས་ཀྱང་བཅུ་ཕྲག་རེ་མ་མཐའ་བྱས་པ་རྒྱུན་ལྡན་དུ་བཞུགས། ཕྱིར་ལོའི་དབྱར་ཐོག་རྫོགས་ཆེན་མཆོག་སྤྲུལ་རིན་པོ་ཆེ་དཀར་
བསོད་ལ་ཕེབས་པ་རང་གནས་སུ་གདན་དྲངས་རྟ་བཟང་གཅིག་དངུལ་སྲང་ལྔ། རྒྱ་རོང་གི་ནོམ་པ་སྤུས་དག་ཅན་གྱི་ཌཱ་རུ་འཕན་བཅས་དང་། མར་དོས་བཅས་ཕུལ། 
རིན་པོ་ཆེའི་གསུང་ནན་མ་ལྕོགས་པར་ཁྲོམ་བཟའ་སྟོད་སྨད་གཉིས་ཀར་ཞབས་ཕྱིར་ཕྱིན་པས་ང་རང་ལའང་རྒྱ་དངུལ་རྡིལ་ཚད་གཅིག་དང་དངུལ་སྲང་སུམ་ཅུ་སོ་ལྔ་མར་ཕོན་ཆེ་
བ་བཅས་འདུས་པའི་ཐོག་ནས་སླར་ཡང་དངུལ་སྲང་ཉེར་ལྔ་དང་མར་དོས་བཞི་བཅས་མཆོག་སྤྲུལ་རིན་པོ་ཆེར་ཕུལ། དེ་ལྷག་བཅས་ཟི་མགྲོན་གདོང་དངུལ་སྲང་བརྒྱ་དང་བཅུ་
ད་བུའི་ཟོང་ལ་བསྐུར། འདི་ལོ་དགེ་མང་ཚོགས་པ་བརྒྱད་ཅུ་སྐོར་ལ་སྨིན་ཁྲིད་དང་ཁྲོམ་དབང་ལན་གཉིས་ཐོས་གྲོལ་དབང་ཆེན་དང་ལུང་བཅས་པ་གྲུབ། དེ་འཕྲལ་དགེ་རྩེའི་
བྲ་མ་དགོན་དུ་ཟླ་ཁྲིད་དང་ཁྲོམ་དབང་ལན་གཉིས་བཅས་བསྐུར། དགེ་རྩེའི་སྤྱི་ཚོགས་ཀྱི་སྡིག་པ་བཅད། མར་རྒྱ་ལྔ་བཅུ་ཞལ་འདེབས་སུ་ཕུལ། དེར་རང་གནས་སུ་འབྱོར། 

ཚོགས་པ་ཤིན་ཏུ་མང་བར་ཁྲིད་ལན་གཉིས་དང་ཁྲོམ་དབང་གཉིས་བཅས་གྲུབ། ཕྱིར་ལོ་ས་སྦྲུལ་ལ་དགེ་རྩེའི་བྲ་མ་དགོན་དུ་ཟླ་ཁྲིད། ཁྲོམ་དབང་ལན་གཉིས། དེ་འཕྲལ་
དཔལ་དགེའི་ཁང་པར་བླ་མས་གཙོར་བྱས་དགེ་རྩེ་བ་ཐུར་གཉིས་ཀའི་ཚོགས་པར་ཟླ་ཁྲིད་དང་ཁྲོམ་དབང་ལན་གཉིས། ཐོས་གྲོལ་དབང་ཆེན་བཅས་གྲུབ་བསྟན་རང་གནས་སུ་
འབྱོར། ཚོགས་པ་ཞིབ་རྒྱས་ལ་ཟླ་ཁྲིད། ཁྲོམ་དབང་ལན་གཉིས། ཕྱིར་ལོ་ལྕགས་རྟར་སྔར་ལོའི་དངུལ་གྱིས་ཁྲི་དར་ཞིག་དང་ད་བུ་ལྔ་བཅུ་ལོན་འདུག་པ་པར་ནས་
བཙུགས། ཀ༔ ཐོག་རྨོག་སྤྲུལ་རིན་པོ་ཆེ་དཀར་བསོད་ལ་ཕེབས་པ་རང་གནས་སུ་གདན་འདྲེན་ཞུས། འདི་པ་སྐྱེས་ཐོབ་ཀྱི་རྣམ་དཔྱོད་བསམ་གྱིས་མི་ཁྱབ་པའི་མངོན་རྟོགས་
དང་བྱང་ཆུབ་ཀྱི་སེམས་རིན་པོ་ཆེས་ཐུགས་རྒྱུད་གཏམས་པའི་སྤྲུལ་པའི་སྐུ་མིང་དོན་མཐུན་པའི་སྐྱེས་ཆེན་དུ་འདུག་གཤིས་རིས་མེད་ཀྱི་ཆོས་དང་གང་ཟག་ལ་དག་སྣང་པད་རྩ་
ལྟར་དཀར་བས་མཚོན། གོ་སའི་འགྱིང་དང་བྲལ་ཞིང་ཀུན་སྤང་གི་བརྟུལ་ཞུགས་ལ་བླ་ལྷག་ཏུ་འཛིན་པའི་རྒྱུས་ཁོ་བོ་ཡང་ཐུགས་ཡིད་གཅིག་འདྲེས་ཀྱི་བྱམས་བརྩེས་རྗེས་སུ་

༄༅། ། བཟུང་། འཕགས་མཆོག་ཐུགས་རྗེ་ཆེན་པོའི་དཀྱིལ་འཁོར་དུ་སྨིན་བྱེད་ཀྱི་བཀའ་དྲིན་བསྩལ་བའི་ཡོན་འབུལ། དངུལ་སྲང་ཉེར་ལྔ་སྦུབས་ཆོལ་
ཤིན་ཏུ་བཟང་བ་གཅིག། མར་འཕྱུར་དོས་གཉིས་བཅས་དགུ་ཚན་ཕུལ། བཀའ་ཕེབས་བཞིན་ཁྲོམ་བཟའི་སྟོད་སྨད་གཉིས་ཀར་སྣ་བོ་བྱས་པར་འབུལ་ནོད་རྒྱས་པོ་བྱུང་སོང་། 
འདི་ལོ་དབུ་མདོར་བ་ཐུར་ཚོགས་པ་དྲུག་ཅུ་སྐོར་ལ་ཟླ་ཁྲིད། ཁྲོམ་དབང་ལན་གཉིས། ཐོས་གྲོལ་དབང་ཆེན་ལན་གཉིས་ལུང་བཅས་བསྩལ། འདི་སྐབས་རྣམས་སུ་སེར་མོ་
རྣམས་ལོ་མཚམས་བཞི་ལྔ་ནས། མ་མཐས་ཀྱང་ཟླ་མཚམས་རེ་ཁས་མ་བླངས་པ་མེད། དེ་འཕྲལ་འབར་ཆུང་ཁང་པར་བསྐྱོད། འབར་དབོན་རིན་པོ་ཆེའི་དབུ་བྱས་ཚོགས་
པ་བརྒྱ་ལྷག་ལ་ཟླ་ཁྲིད། ཤོག་པ་སྣ་འདུས་ཚོགས་པ་ཤིན་ཏུ་མང་པོ་ལ་ཁྲོམ་དབང་ལན་གསུམ། ཐོས་གྲོལ་དབང་ཆེན་ལུང་བཅས་བྱས། མ་ཎི་འབུར་མ་བརྒྱའི་ཡོན་རྩར་
མར་རྒྱ་བཞི་བཅུ་ཞེ་བཞི་ཇ་ཁག་གཉིས་འཕྱུར་ཕོར་བརྒྱ་དང་བཅུ་བྱིན། དེ་འཕྲལ་དགེ་རྩེའི་བྲ་མ་དགོན་དུ་ཚོགས་པ་བརྒྱར་ཟླ་ཁྲིད། ཁྲོམ་དབང་ལན་གཉིས་འདི་སྐབས་ཁས་

ལེན་ཚེ་ཐར་ཤིན་ཏུ་མང་བ་སོང་། དེར་རང་གནས་སུ་འབྱོར། ཚོགས་པ་ཞིབ་རྒྱས་ལ་དགུན་སྟོད་སྨད་ཀྱི་ཁྲིད་ལན་གཉིས་ཁྲོམ་དབང་ཡང་ལན་གཉིས་ཐོས་གྲོལ་དབང་ཆེན་
བཅས་བསྐར། དེའི་ཕྱིར་ལོ་ལྕགས་ལུག་ལ་སྦལ་གཞུང་ནས་ཁྲོམ་བཟའི་ཤོག་གཙོས་པའི་ཚོགས་པ་སྟོང་ཕྲག་ལྷག་ཙམ་ལ་ཁྲོམ་དབང་ལན་གཉིས་དུད་མང་རབ་ལ་དབང་སྦྱིན་
སྲེག་འདྲ་གང་དགོས་བྱས། འདི་སྐབས་ལྕམ་ལ་སྤྲུལ་པའི་སྐུ་རང་གནས་སུ་གདན་དྲངས་སྐུ་གསུམ་ཆོ་གའི་དབང་ཞུས། སྒྲོལ་མའི་སྐུ། དངུལ་སྲང་ལྔ། མར་དོས་ལིང་
ཡུག་དར་བཅས་ལྔ་ཚན་ཕུལ། སྟོན་ཁ་བ་ཐུར་ཚོགསཾ་པ་བརྒྱད་ཅུ་ལ་ཞག་ཉེར་གཅིག་གི་རིང་ཁྲིད། ཁྲོམ་དབང་ལན་གཉིས། དེ་འཕྲལ་འཇུ་མང་ལ་ཕྱིན་ཚོགས་པ་བརྒྱ་ལྷག་
ལ་ཟླ་ཁྲིད། ཐོས་གྲོལ་དབང་ལུང་གཉིས། ཚོགས་པ་ཤིན་ཏུ་མང་པོར་ཁྲོམ་དབང་ལན་དྲུག། འདི་ནས་བཟུང་དགེ་སྐུལ་ཁྲིད་སྦྱང་འབུམ་ལྔ་མའི་གཙོས་སྔར་རྒྱུན་གྱི་སྟེང་
གཉེན་སྟོན་སོགས་དཀར་སྟོན་ལས་སེམས་ཅན་གྱི་སྲོག་མི་གཅོད་པ་དང་། བུད་མེད་ལོ་དྲུག་ཅུ་ཕྱིན་དང་། བཅུ་དྲུག་ལོ་ཡན་ཆོད་ཀྱི་མགྲོན་མཚེས་ལ་སེམས་ཅན་གྱི་སྲོག་

༄༅། ། གཅོད་དུ་མི་འཇུག་པའི་ཁས་ལེན་གྱི་སྲོལ་བཙུགས། དེ་འཕྲལ་འབུམ་རྙིང་དུ་ཕྱིན། ཚོགས་པ་བརྒྱ་ལྷག་ལ་ཞག་བཅུའི་རིང་ཁྲིད། ཁྲོམ་དབང་
ལན་གཉིས། དེ་རྗེས་འབུམ་གསར་ལ་ཁྲོམ་དབང་ལན་གཉིས། དེ་རྗེས་བྲ་མ་དགོན་དུ་དགེ་རྩེའི་ཚོགས་པ་བརྒྱ་ལྷག་ལ་ཞག་བཅོ་ལྔའི་རིང་ཁྲིད། ཁྲོམ་དབང་ལན་གཉིས། 
ཀི་ལུང་དགོན་དུ་བླ་མ་བསོད་དབང་གཙོས་པའི་ཚོགས་པ་མང་རབ་ལ་ཞག་བཅོ་ལྔའི་རིང་ཁྲིད། ཁྲོམ་དབང་ལན་གཉིས། རང་སྒར་དུ་འབྱོར། ཚོགས་པ་ཞིབ་རྒྱས་ལ་ཟླ་
ཁྲིད༑ཁྲོམ་དབང་ལན་གཉིས་བཅས་གྲུབ། དགུན་སྨད་འབར་ཆུང་ཁང་པར་བསྐྱོད། འབར་དབོན་མདུན་ནས་རྙིང་རྒྱུད། མཛོད་བདུན། སྙིང་ཏིག་ཡ་བཞི། དག་སྣང་
རྒྱ་ཅན། སྡོམ་འགྲེལ་དཔག་བསམ་སྙེ་མ་བཅས་པའི་ལུང་དང་སྙིང་ཏིག་གི་དབང་ཞུས། དངུལ་སྲང་ཉེར་ལྔ། བིས་ཅང་རས་དམརཔོ་བུབས། རྒྱ་རོང་གི་ནོམ་པ་རྒྱབ་
ཁུག་མཚར་ཉམས་ཅན། མར་དོས་བཀྲ་ཤིས་དར་བཅས་ཕུལ། དེ་འཕྲལ་འབུམ་གསར་ལ་སྔ་ཕྱིར་ཞག་ཉེར་དྲུག་གི་ཁོངས་སུ་ཁྲིད་ཁྲོམ་དབང་ལན་བཞི། ཐོས་གྲོལ་དཔང་

ལུང་ལན་གཉིས་བཅས་གྲུབ། དེ་འཕྲལ་མང་དགེའི་ཚོགས་པ་ཞིབ་རྒྱས་ལ་ཁྲོམ་དབང་ལན་གསུམ། དེ་རྗེས་འབུམ་རྙིང་ཚོགས་པར་བདུན་ཁྲིད་ཁྲོམ་དབང་བཅས་གྲུབ་ནས་
རང་གནས་སུ་འབྱོར། ཞག་བཅུ་སོང་རྗེས། ཆུ་སྤྲེལ་ལོ་ཚེ་མགོན་གསར་པར་བསྐྱོད། ཚོགས་པ་བརྒྱ་ལྷག་ལ་ཞག་བཅོ་ལྔའི་རིང་ཁྲིད། ཁྲོམ་དབང་ལན་གསུམ། 
འདིར་དགེ་སྐུལ་སྔར་རྒྱུན་སྟེང་དཀོར་རྫས་ལ་ཆོག་ཤེས་པ་དང་མཚམས་སྒྲུབ་ཀྱི་ཁས་ལེན་མང་བ་བཅས་དགེ་སྐུལ་རྒྱ་ཆེ་བ་བྱུང་། དེའི་ལོ་དེར་ཉིན་སྣང་དུ་ཕྱི་སྣོད་ཐམས་ཅད་
འོད་གོང་སྔོན་པོ་ཉག་གཅིག་ཏུ་གྱུར་འཕྲལ་དེ་བདག་ལ་སིབ་སིབ་ཐིམ་པས་བདག་གི་ལུས་ཀྱང་ཁྲལ་མར་ཁྲོལ་མར་སོང་ནས་རེསའགའ་ཚུར་ལུས་སུ་འདུས། རེས་འགའ་
ཕར་དུམ་བུར་འཐོར་བ་སོགས་མ་ངེས་པའི་སྣང་བ་དུ་མ་བྱུང་། དེར་རང་གནས་སུ་འབྱོར་འཕྲལ་ཁྲོ་ཤུལ་ནང་དགེ་རྩེ་བླ་མ་རིན་པོ་ཆེའི་མདུན་ལ་བསྐོར་ཙམ་ཕྱིན་དབང་དང་
སྐྱབས་འཇུག་སོགས་ཞུས། དངུལ་སྲང་བཅུ་གསུམ་ཕུལ་ནས་ཕྱིར་རང་གནས་སུ་འཁོར། འདི་སྐབས་སུ་ཐུབ་བསྟན་ཡོངས་རྫོགས་ཀྱི་མངའ་བདག་གནས་ལྔ་རིག་པའི་པཎྜི་

༄༅། ། ཏ་ཆོས་རྗེ་ཀཿཐོག་པ་ཆེན་པོ་དགེ་རྩེ་སྤྲུལ་པའི་སྐུ་སྡེ་དགེ་དང་ཟླ་ཆུ་ཁ་བ་དཔོན་གཡོག་གི་སྦྱོར་འཇག་དོན་ཕེབས་པ་རང་གནས་དབེན་ངོགས་སུ་
གདན་དྲངས། འཕགས་མཆོག་ཐུགས་རྗེ་ཆེན་པོའི་དབང་ཞུས་ནསཾ། ཐུབ་པའི་སྐུ་མཐོ་ཚད་མ། ལྟུང་བཤགས་གསེར་བྲིས། རྡོར་དྲིལ། དངུལ་སྲང་བཅོ་ལྔ། མར་
དོས་གཉིས་བཅས་དགུ་ཚན་ཕུལ། དགུན་སྟོད་ཁྲོམ་བཟའི་བླ་མ་གསང་སྔགས་ཁང་པར་ཟླ་ཁྲིད། ཁྲོམ་དབང་གསུམ། དེ་འཕྲལ་འཇུ་མང་ལ་ཞག་བཅོ་ལྔའི་རིང་ཁྲིད་དང་། 
ཚོགས་པ་སྟོང་ཕྲག་བཞིར་ལྷག་པར་ཁྲོམ་དབང་ལན་གཉིས། འདིའི་དུས་དགེ་བསྐུལ་དཀྱུས་མའི་སྟེང་དབང་གི་ཁས་ལེན་སྐབས་ལོ་མཚམས་བཅུ་གསུམ་རེ་ཁས་ལེན་བྱེད་པ་
སོགས་མཚམས་ཁས་ལེན་བྱེད་པའང་ཤིན་ཏུ་མང་ཞིང་། སྨྱུང་གནས་སུམ་བརྒྱ་རེ་ཁས་ལེན་བྱེད་པ་དང་། ལྟུང་བཤགས་འབུམ་ཐེར་བརྐྱང་ཕྱག་དང་སྦྲགས་ནས་གསོག་
ཟེར་བ་དང་། ཕྱག་འབུམ་ཐེར་ལྔ་བཅུ་རེ་ཁས་ལེན་བྱེད་པས་མཚོན། མདོར་ན་ཤོག་པ་གཅིག་པོ་འདིར་མ་ཎི་དང་སིདྡྷི་ཁོ་ནའང་དུར་ཕྱུར་ལྔ་བཅུ་ཁས་ལེན་བྱེད་པ་བྱུང་ཞིང་ཚེ་

ཐར་ཡང་སྟོང་ཕྲག་ལས་ལྷག་པ་བཅས། གཞན་མའི་དགེ་བསྐུལ་ཞིབ་ཅིག་བགྲངས་ཀྱིས་མི་ལོང་བ་བྱུང་བ་ནི་རྒྱལ་དབང་པདྨའི་ཕྲིན་ལས་ཀྱི་འཇུག་པ་དུས་ལས་མི་ཡོལ་བའི་
མཐུར་བལྟའོ། ། དེ་འཕྲལ་རང་གནས་སུ་འབྱོར། ཚོགས་པ་སུམ་བརྒྱ་སྐོར་ལ་ཟླ་ཁྲིད། སངས་རྒྱས་སྟོང་དབང་། འབུམ། བཀའ་ཐང་། མགུར་འབུམ་སོགས་ཀྱི་
ལུང་བྱས། མར་རྒྱ་བརྒྱ་ཡིག་བརྒྱའི་ཡོན་ལ་ཕུལ། ཆུ་བྱ་ལོའི་ཟླ་བ་བཞི་པར་ཡོངས་ཤར་ལ་ཕྱིན། ཚོགས་པ་བརྒྱ་ལྷག་ལ་ཟླ་ཁྲིད་དང་ཁྲོམ་དབང་ལན་གསུམ་བཅས་
བསྩལ་བར་ཁྲིད་སྦྱང་འབུམ་ལྔ་མ་མཐར་ཆགས་གཙོས་དགེ་བསྐུལ་རྒྱ་ཆེ། ཚེ་མགོན་གསར་པའི་འདུས་སྡེར་ལྟུང་བཤགས་འབུམ་ཐེར་ཞིག་གི་ཡོན་ཕུལ། རང་གནས་སུ་
འབྱོར་འཕྲལ་དགེ་རྩེ་རྡོ་རྗེའི་ཤོག་འབར་ཆོག་ཇོ་ཟ་བཅས་ལ་ཞག་པོ་ཉེར་ལྔའི་ཁོངས་སུ་ཁྲིད་སངས་རྒྱས་སྟོང་དབང་། ཐོས་གྲོལ་དབང་ཆེན་བཅས་བསྐར། དེ་འཕྲལ་ཨ་
རིག་བཟའི་ཤོག་པར་ཕྱིན། ཚོགས་པ་བཞི་བརྒྱ་སྐོར་ལ་ཞག་བཅུ་གསུམ་གྱི་རིང་ཁྲིད། ཚོགས་པ་སྟོང་ཕྲག་གསུམ་ཙམ་ལ་ཁྲོམ་དབང་ལན་གསུམ། ཐོས་གྲོལ་དབང་ཆེན་

༄༅། ། བཅས་བསྐུར་བར་ཁྲིད་སྦྱང་འབུམ་ལྔ་མ་མཐར་རྒྱས་གཙོས་དགེ་བསྐུལ་དཀྱུས་མའི་སྟེང་། ཚེས་བཅུ་ཚོགས་སྐབས་འབྲོང་ཤ་བུབ་དྲུག་ཅུ་རེ་
དགོས་སྲོལ་འདུག་པ་བཅས། དེ་མཚུངས་དུས་མཆོད་བརྒྱད་ཀྱི་སྡིག་པ་བཅད། མ་མོ་བརྒྱ་རེའི་མ་འཕེལ་བུ་རྒྱུད་ཚེ་ཐར་བྱེད་པའི་མཚོན་ཚེ་ཐར་ལྔ་བརྒྱ་ལྷག་ཙམ་དང་མ་ཎི་
སིདྡྷི་དུང་ཕྱུར་ཁས་ལེན་པའང་ཤིན་ཏུ་མང་བ་བྱུང་སོང་། དེ་འཕྲལ་རང་སྒར་དུ་འབྱོར། འདི་ལོ་དཔལ་སྤུངས་ཞྭ་དམར་སྤྲུལ་སྐུ་རང་གནས་སུ་གདན་དྲངས་དངུལ་སྲང་
བརྒྱད་མར་དོས་ཆེ་བ་བཅས་ལྔ་ཚན་ཕུལ། གླིང་གྲུབ་ཆེན་རིན་པོ་ཆེ་ཡང་གདན་དྲངས། སྐྱེར་སྒང་རྟ་མགྲིན་གྱི་དབང་ཞུས། དངུལ་སྲང་ལྔ་དང་རྡོར་དྲིལ། མར་དོས་
བཅས་ལྔ་ཚན་ཕུལ། ངག་འབྱུང་སྤྲུལ་སྐུ་རིན་པོ་ཆེར་ཞིང་སྒྲུབ་དབང་ཞུས་དངུལ་སྲང་ལྔ་དང་མར་དོས་གཉིས་བཅས་ལྔ་ཚན་ཕུལ། མར་རྒྱ་བརྒྱ་ཆོས་ཧུར་སྒར་པར་ལྟུང་
བཤགས་འབུམ་ཐེར་གྱི་ཡོན་དུ་ཕུལ། ཟི་མགྲོན་གདོང་དར་ལྕོག་ཁྲི་དར་གྱི་ཡོན་དང་སྡེ་དགེར་མཛོད་ཆེན་བདུན་སྙིང་ཐིག་ཡ་བཞི་བཅས་ཀྱི་བསླུ་ཡོན་བསྐུར། སྟོན་གཞུག་བྲ་

དུ་ལྕམ་བླ་སྤྲུལ་སྐུ་གཙོས་པའི་དགེ་རྩེའི་ཚོགས་པ་བརྒྱ་སྐོར་ལ་ཟླ་ཁྲིད། སངས་རྒྱས་སྟོང་དབང་། ཁྲོམ་དབང་ལན་གཉིས། སྐུ་ཞབས་མཁྱེན་བརྩེའི་བཀའ་གྲས་
སྐོར་ནས་རྣམ་ཐར། ཀློང་སྙིང་། རྒྱུད་ཕུར་བཅས་པོད་བཞི་དང་མི་ལའི་རྣམ་མགུར་གྱི་ལུང་བཅས་ཕུལ། དེ་འཕྲལ་འབར་ཆུང་ཁང་བར་དབོན་རིན་པོ་ཆེར་ཚེ་དབང་ཞིག་
ཕུལ༑ དེ་རྗེས་འཇུ་ཉུང་ལ་ཞག་ཉེར་གཅིག་གི་རིང་ཁྲིད། ཁྲོམ་དབང་ལན་གཉིས། ཐོས་གྲོལ་དབང་ཆེན་བཅས་བསྐུར། ཁྲིད་སྦྱང་མཐར་ཆགས་གཙོས་དགེ་བསྐུལ་
དཀྱུས་མའི་སྟེང་། དུད་དྲག་ཤོས་ལྔ་ནས་ཚེ་ཐར་ལྔ་བརྒྱ་ཁས་ལེན་བྱས་པས་མཚོན་ཚེ་ཐར་ཤིན་ཏུ་མང་བ་སོང་ཞིང་། བླ་མ་སེར་མོ་དྲག་ཤོས་རྣམས་ནས་ལོ་མཚམས་བདུན་
རེ་ཙམ་ཁས་ལེན་པ་བཅས་མ་མཐས་ཀྱང་ལོ་མཚམས་ཁས་མ་བླངས་པ་མེད་སྙམ། དེ་མཚུངས་དུང་ཡོན་དང་རྒྱབ་ཆོག་གི་ཁས་ལེན་བཅས། དགེ་བསྐལ་ཞིབ་ཏིག་རྒྱ་ཆེན་
བྱུང་། དེ་འཕྲལ་འབུམ་གསར་ལ་ཁྲོམ་དབང་ལན་གཉིས་ཚེ་ཐར་ལྔ་བཅུ་རེ་ཁས་ལེན་བྱེད་པས་ཐོག་དྲངས་ཚེ་ཐར་ཤིན་ཏུ་མང་བ་སོང་། དེ་འཕྲལ་དཔོན་རུ་ཚོགས་པ་སུམ་

༄༅། ། བརྒྱ་སྐོར་ལ་ཞག་ཉེར་གཅིག་གི་རིང་ཁྲིད་ཁྲོམ་དབང་ལན་གཉིས། ཐོས་གྲོལ་དབང་ལུང་བཅས་ཀྱི་རྗེས་འབྲེལ་དུ་ཁྲིད་སྦྱང་མཐར་ཆགས་
གཙོས་དགེ་བསྐུལ་དཀྱུས་མའི་སྟེང་ཚེ་ཐར་ཤིན་ཏུ་མང་བ་སོང་། དེ་འཕྲལ་འབུམ་རྙིང་ལ་ཁྲོམ་དབང་ལན་གཉིས་ཚེ་ཐར་ཤིན་ཏུ་མང་བ་སོང་། མར་རྒྱ་ལྔ་བཅུ་གསེར་དངུལ་
གྱིས་བྲིས་པའི་ཡི་གེ་འགའི་ཡོན་ལ་ཕུལ། དེ་རྗེས་དགེ་མང་ལ་ཞག་ཉེར་ལྔའི་ཁོངས་སུ་ཁྲིད་སྟོང་དབང་བཅས་གྲུབ་འཕྲལ་དགེ་བསྐུལ་སྔར་རྒྱུན་སྟེང་ཚེ་ཐར་ཤིན་ཏུ་མང་བ་སྦྲ་
སྟོན་གྱི་སྡིག་བཅད་སོགས་ཁས་ལེན་གྱི་སྲོལ་བཙུགས། ཐུགས་རྗེ་ཆེན་པོ་སྟོང་སྐུའི་ཡོན་འབུལ་མར་རྒྱ་ཞེ་ལྔ་དང་། ཇ་བག་གཅིག་ནས་འཕྱུར་ཕོར་པ་རེ་དྲུག་འབྲས་ཕོར་བ་
བཅོ་ལྔ་བཅས་སྤྲད། དེ་འཕྲལ་རང་གནས་སུ་འབྱོར་ཟླ་ཁྲིད་དང་། ཤིང་ཁྱིའི་གནམ་ལོ་གསར་ཚེས་ལ་སངས་རྒྱས་སྟོང་དབང་། ལྕམ་སྤྲུལ་རིན་པོ་ཆེའི་གཙོར་བྱས་འདུས་
པ་བརྒྱད་ཅུ་སྐོར་ལ་ཕུར་བའི་དབང་ཆེན་དང་ཞིང་སྒྲུབ་ཀྱི་དབང་། མཛོད་འགྲེལ་ཤིང་རྟ་གཉིས། ཕུར་པ་རྒྱུད་ལུགས། མི་ལའི་རྣམ་མགུར་བཅས་ཀྱི་ལུང་། ཐོས་གྲོལ་

དབང་ལུང་གཉིས་ཀ་བཅས་བསྩལ། མར་རྒྱ་བརྒྱ་ལྟུང་བཤགས་འབུམ་ཐེར་གྱི་ཡོན་ལ་ཕུལ། དར་ལྕོག་ཁྲི་དར་ཞིག་གསར་དུ་བཙུགས། སླར་ཡང་ཟླ་བ་ལྔ་པའི་ནང་
འབུམ་གསར་དུ་བསྐྱོད། འདུས་པ་ཉིས་བརྒྱ་སྐོར་ལ་སངས་རྒྱས་སྟོང་དབང་སྐབས་དགེ་བསྐུལ་དཀྱུས་མའི་སྟེང་འབུམ་ཤུལ་དཔལ་མགོན་ནས་ཚེ་ཐར་བརྒྱ་དང་སུམ་ཅུ་ཁས་
ལེན་དང་། སྡེ་གཞུང་བྱིངས་ནས་ཀྱང་གཉེན་སྟོན་མོ་སྤྱི་བཙུགས་སྒོ་ཐམས་ཅད་ལ་སྡིག་བཅད་སོགས་དགེ་བསྐུལ་རྒྱ་ཆེ། དེ་འཕྲལ་མང་དགེ་ཕན་ཚུན་ཤོག་གཉིས་པོར་སྔ
་ཕྱིར་འདུས་པ་བརྒྱ་དང་དྲུག་ཅུ་སྐོར་ལ་ཁྲོམ་དབང་ལན་བཞིའི་ཁོངས་སུ་སྐབས་བསྟུན་གྱི་དགེ་བསྐུལ་འདྲ་གྲུབ་རྗེས། འོམ་རྒན་སྟོད་དུ་འཇུ་མང་ཚོགས་པ་དྲུག་བརྒྱ་སྐོར་ལ་
སངས་རྒྱས་སྟོང་དབང་སྐབས། དུད་ཆེན་ཕལ་ཆེ་བ་ནས་ཚེ་ཐར་བརྒྱ་རེ་གཏོང་ཟེར་བས་མཚོན་སྤྱི་བསྡོམས་ཚེ་ཐར་སྟོང་ཕྲག་གསུམ་ལས་མི་ཉུང་བ་བཅས་དགེ་བསྐུལ་ཕོན་ཆེ་
བ་བྱུང་། འདི་སྐབས་ཡབ་རྗེ་མཆོག་སྤྲུལ་རིན་པོ་ཆེ་ཕྱག་ཚའི་སྡེ་ཁོག་ཏུ་ཕེབས་གྲུབ་ནས། ང་རང་ལའང་སྐུ་མདུན་དུ་འོང་དགོས་ཀྱི་གསུང་ངག་ཕེབས་བསྟུན་ཕྱག་ཚའི་ནང་

་
༄༅། ། དུ་མཇལ་ཕྱག་ལ་ཕྱིན་པ་ནས་བཟུང་རིམ་པར་འབུམ་ཤུལ། མང་དགེ་ཕན་ཚུན། འཇུ་མང་། ཀི་ལུང་དགོན། བ་ཐུར་ཤོག་བཅས་སོ་སོར་
ཁྲོམ་དབང་དང་དུད་གདན་བཅས་ལ་གདུལ་བྱའི་རྟིང་བསྐུལ་སོགས་ཞབས་འདེགས་ཅི་ནུས་བཅས་རང་གནས་དབེན་ངོགས་ཁྲ་མ་ལུང་དུ་གདན་དྲངས་གཉུག་མར་གནས་པའི་
སྒྲུབ་སྡེ་ཡོངས་རྫོགས་ལ་ཆོས་འབྲེལ་བདེ་ཆེན་ཞིང་དབང་སྨིན་རྒྱས་ཤིག་ཞུས་ནས། སྐུ་གསུང་ཐུགས་རྟེན་གྱིས་སྣ་དྲངས་རྒྱ་དངུལ་རྡིལ་ཚད་ཀྱི་མཚོན་དངོས་འབྱོར་ཚན་
གྲངས་བཅུ་གསུམ་ཙམ་གྱིས་འབྲེལ་འཇོག་བྱས། དེ་འཕྲལ་ཁྲོམ་བཟའ་གོང་མ་ནས་བཟུང་། དགེ་རྩེ། དགེ་མང་། དགེ་རྩེ་རྡོ་རྗེའི་ཤོག། ཇོ་སོག། འབར་ཆུང་། 
ཨ་ཆོག་ནང་བར་ཞབས་འདེགས་ཞུས་རྗེས་བླ་མ་ངག་དབང་བསྟན་འཛིན་གྱི་ཐོས་གྲོལ་ཚོགས་དབུར་བཞུགས་པ་གྲོལ་བསྟན་ཁོང་དཔོན་སློབ་བྱིངས་རྡོ་ཁོག་ཏུ་ཐེག། ཕྲན་ནས་
རྫོགས་ཆེན་བུམ་སྒྲུབ་ཀྱི་ཞལ་འདེབས་ལ་དངུལ་སྲང་བཅུ་དང་མར་རྒྱ་ཉེར་ཐམ་བཅས་འབར་དབོན་ཕྱག་ཏུ་ཕུལ་ནས། སླར་ཕྱག་ཚའི་ནང་དུ་ཕྱིན། འདུས་པ་སུམ་བརྒྱ་སྐོར་

ལ་ཞག་ཉེར་གཅིག་གི་རིང་ཁྲིད་དང་། ཁྲོམ་དབང་ལན་གསུམ་ཙམ་བསྐུར་བའི་རྗེས་འབྲེལ་དུ་ཁྲིད་སྦྱང་འབུམ་ལྔ་མ་མཐར་ཆགས་གཙོས་དགེ་བསྐུལ་དཀྱུས་མའི་སྟེང་ཕྱག་
ཚའི་གཉེར་པ་ཚང་གི་ཚེ་ཐར་བརྒྱ། སྲོག་བསླ་བརྒྱ། སྦྲ་ཆེན་ནས་ཚེ་ཐར་ལྔ་བཅུ་བཅས་དང་སྡེ་མང་ཚེ་ཐར་ཅི་མང་གི་ཁས་ལེན་དང་། འདི་སྐོར་ཡུལ་ལུགས་ཀྱི་སྦ་སྟོན་
དཔོན་ཁག་སོགས་དུད་ཆེ་དྲག་རྣམས་ནས་བཤས་ལུག་གཉིས་གསུམ་རེ་དང་། དུད་ཞན་ཤོས་རྣམས་ནས་ཀྱང་ར་ལུག་གཉིས་རེ་བཤའ་སྲོལ་འདུག་པ་བཅས་ཀྱི་སྲོལ་ངན་དེ་
རྒྱུན་བཅད། གཞན་ཡང་སེར་མོ་རྣམས་ནས་ལོ་མཚམས་ཟླ་མཚམས་འཁོས་བསྟན་གྱི་ཁས་ལེན། ཁ་དུད་སྣ་དུད་གཅོད་པ་སྟོན་མོ་ཡང་སྡིག་དང་མ་འདྲེས་པའི་དཀར་སྟོན་ཁོ་
ན་བྱེད་པ་སོགས་སྔར་རྒྱུན་ལྟར་དང་དགེ་བསྐུལ་ཞིབ་ཏིག་བསམ་ལས་འདས་པ་བྱུང་། དེ་རྗེས་ཨ་སེའི་ཤོག་ཏུ་ཕྱིན། ཚོགས་པ་བརྒྱ་ལྔ་བཅུ་སྐོར་ལ་ཞག་བཅུ་གསུམ་གྱི་ཁྲིད་
དང༌། ཁྲོམ་དབང་ལན་གཉིས་བཅས་བསྐུར་བར་ཁྲིད་སྦྱང་མཐར་རྒྱས་གཙོས་དགེ་བསྐུལ་སྔར་རྒྱུན་སྟེང་བ་ཡན་དཔོན་ཚང་ནས་ཚེ་ཐར་བརྒྱ། གཞན་དུད་དྲག་ཤོས་ཕལ་ཆེ་

༄༅། ། བས་ཚེ་ཐར་ལྔ་བཅུ་རེ་ཙམ། བླ་མ་སེར་མོ་བ་རྣམས་ནས་ལོ་མཚམས་ཞག་བརྒྱ་སོགས་སྐབས་བསྟུན་གྱི་ཁས་ལེན། རི་རྒྱ་དང་རྔོན་རྒྱ་རྐུན་རྒྱ་
བསྡམས་པ་སོགས་དགེ་བསྐུལ་ཞིབ་ཆ་བརྗོད་ལས་འདས། དེ་རྗེས་ཆེ་ཡོས་དཔོན་སྔོནག་གི་ཤོག་ཏུ་ཕྱིན་ཚོགས་པ་བརྒྱ་སྐོར་ལ་ཞག་པོ་བཅུའི་རིང་ཁྲིད། ཁྲོམ་དབང་ལན་
གཉིས་བཅས་བསྐུར་བའི་རྗེས་འབྲེལ་ཁྲིད་སྦྱང་བཅས་དགེ་བསྐུལ་དཀྱུས་མའི་སྟེང་སེར་མོ་རྣམས་ཕལ་ཆེར་ནས་ལོ་མཚམས་རེའི་ཁས་ལེན་དང་གཞན་ཡང་མི་རེ་རེས་མ་ཎི་
དུང་ཕྱུར་དང་ཡིག་བརྒྱ་འབུམ་ཐེར་བརྒྱ་རེ་ཁས་ལེན་བྱེད་པ་དང་གྲོང་ཆོག་ཏུ་གཏན་ནས་མི་ཉུལ་བར་དམ་འཆའ་བ་སོགས་དགེ་བསྐུལ་བསམ་ལས་འདས། དེ་འཕྲལནོར་བུ་
རིའི་དགོན་དུ་བསྐྱོད། སྐྱབས་མཆོག་རིག་འཛིན་ཆེན་པོའི་ཡང་སྲིད་དང་རྒྱལ་སྲས་གཉིས་ཀྱི་གཙོས་འདུས་པ་བརྒྱ་ཕྲག་སྐོར་ལ་ཉི་མ་བཅུ་གསུམ་རིང་ཁྲིད་དང་། ཁྲོམ་དབང་
ལན་གཉིས་བསྐུར་བའི་རྗེས་འབྲེལ་དུ་ཁྲིད་སྦྱང་བཅས་དགེ་བསྐུལ་སྔར་རྒྱུན་སྟེང་། སྐུ་སྐྱེ་དང་རྒྱལ་སྲས་རྣམ་པ་གཉིས་ནས་མ་ཎི་དུང་རེ་རེའི་ཁས་ལེན་དང་གཞན་སེར་མོ་

ཕལ་ཆེར་ནས་ལོ་མཚམས་རེའི་ཁས་ལེན་སོགས་དགེ་བསྐུལ་ཞིབ་ཆ་བརྗོད་ཀྱིས་མི་ལང་། དེར་རི་ཁྲོད་པ་དགེ་འདུན་ལ་བཤགས་རྒྱུད་སྟོང་ཚར་ཞིག་གི་ཡོན་ལ་མར་རྒྱ་ཉི་ཤུ་
ཕུལ༑ཁོང་གི་མཆོད་ཁང་དུ་སློབ་དཔོན་ཆེན་པོའི་སྐུ་བརྙན་ཞིག་འདུག་པ་དང་། བླ་བྲངན་རིག་འཛིན་ཆེན་པོའི་སྐུ་གདུང་མདུན་སོ་སོར་བརྒྱ་མཆོད་རེ་ཕུལ། དེ་རྗེས་ལུང་
བཟང་དུ་ཆེ་ཡོས་མགོན་པོ་བཀྲ་ཤིས་ཀྱི་ཤོག་པར་བསྐྱོད། ཁྲོམ་དབང་ལན་གཉིས་བསྐུར་བའི་རྗེས་འབྲེལ་དུ་གྲོང་ཆོག་སོགས་ལ་འཆོལ་ཉོག་ཏུ་མི་སྤྱོད་པར་ཁས་ལེན་པའི་
མཚོན་དགེ་བསྐུལ་ཞིབ་ཆ་སྔར་རྒྱུན་ལྟར་ལ། དེ་འཕྲལ་ཕྱག་ཚ་དགོན་པར་ཕྱིན། ཚོགས་པ་སུམ་བརྒྱ་སྐོར་ལ་བདུན་ཁྲིད་ཞིག་དང་ཁྲོམ་དབང་ལན་གཉིས་བཅས་ཀྱི་རྗེས་
འབྲེལ་དུ་ཁྲིད་སྦྱང་བཅས་དགེ་བསྐུལ་དཀྱུས་མའི་སྟེང་ཕྱག་ཚོ་དཔོན་ག་ལུག་ནས་སྲོག་བསླུ་བརྒྱ་དར་ལྕོགས་སྟོང་དར་མ་ཎི་དུང་ཕྱུར་བཅས་དང་། ཚོགས་པ་བྱིངས་ནས་
མཚམས་སྒྲུབ་དང་ཚེ་ཐར་སྡིག་བཅད་སོགས་ཀྱི་ཁས་ལེན་ཞིབ་ཆ་དཔག་ཏུ་མེད། སླར་ཐར་ཤུལ་ཤོག་ཏུ་ཕྱིན། ཚོགས་པ་བརྒྱ་སྐོར་ལ་བདུན་ཁྲིད་ཁྲོམ་དབང་ལན་གཉིས་ཀྱི་

༄༅། ། ཁོངས་སུ་ཁྲིད་སྦྱང་གཙོས་དགེ་བསྐལ་སྔར་རྒྱུན་བཞིན་གྱི་སྟེང་ལོ་མཚམས་དང་ཟླ་མཚམས་ཚེ་ཐར་གཏོང་བ་སོགས་ཀྱི་ཁས་ལེན་རྣམ་གྲངས་
ཤིན་ཏུ་མང་། དེ་འཕྲལ་མོ་ཧོར་དགོན་པར་ཕྱིན། འཇུ་ཉུང་ཚོགས་པ་ལྔ་བཅུ་སྐོར་ལ་བདུན་ཁྲིད་ཁྲོམ་དབང་ལན་གཉིས་བཅས་ཀྱི་རྗེས་འབྲེལ་དུ་དགེ་བསྐུལ་སྔར་རྒྱུན་ལྟར་
དང༌། དེ་རྗེས་ཝ་ཤུལ་དགོན་དུ་བསྐྱོད། སྤྲུལ་སྐུའི་གཙོས་ཚོགས་པ་ཉིས་བརྒྱ་སྐོར་ལ་བདུན་ཁྲིད་དང་ཁྲོམ་དབང་ལན་གཉིས་སངས་རྒྱས་སྟོང་དབང་བཅས་ཀྱི་རྗེས་འབྲེལ་དུ་
དགེ་བསྐུལ་སོགས་སྔ་མུས་ལྟར་ལས་ཞིབ་ཚ་བརྗོད་ཀྱིས་མ་ལང་། སླར་རང་གནས་དབེན་ངོགས་སུ་བསྐྱོད། གཉུག་མར་གནས་པའི་སྒྲུབ་སྡེ་རྣམས་ལ་བཤགས་རྒྱུད་སྟོང་
ཚར་ཞིག་གི་ཡོན་དུ་མར་རྒྱ་ཉི་ཤུ་ཐམ་པ་ཕུལ། ལོ་དུས་ལྟར་ཚོགས་པ་ཉིས་བརྒྱ་སྐོར་ལ་ཟླ་ཁྲིད། སངས་རྒྱས་སྟོང་དབང་སོགས་ཀྱི་རྗེསཾ་འབྲེལ་མཚམས་སྒྲུབ་དང་ཚེ་ཐར་
སོགས་ཀྱི་དགེ་བསྐུལ་དང་། འདི་གའི་སེར་ཚོགས་བྱིངས་ལ་བཤགས་རྒྱུད་སྟོང་ཚར་ལྔ་དང་། ཆོས་ཧུར་སྒརནང་དུ་རྡོར་གཅོད་ཁྲི་ཚར། ཚེ་མགོན་གསར་པའི་ཚོགས་

པར་ཡིག་བརྒྱ་འབུམ་ཐེར་ལྔ་བཅས་ཀྱི་ཡོན་ལ་སྤྱི་དྲིལ་ཇ་འཁོར་དྲུག་ཉེར་ལྔའི་བབ་ཕུལ། སླར་ཡང་རྙིང་མ་རྒྱུད་འབུམ། ཤེར་ཕྱིན་རྒྱས་པ། ཀུན་མཁྱེན་ཕྱི་མའི་བཀའ་
འབུམ་པོད་དགུ་ཡོངས་རྫོགས། བཀའ་གདམས་ཕ་ཆོས་བུ་ཆོས་གཉིས། བསྐལ་བཟང་། བརྒྱད་སྟོང་པ། བཀའ་ཐང་བཅས་གོང་གསལ་མཛོད་ཆེན་བདུན་དང་ངལ་བསོ་
སྐོར་གསུམ་རྩ་འགྲེལ་བཅས་པའི་བསླུ་ཡོན་ལ་ཁག་དྲུག་བརྒྱ་ལྷག་གི་བབ་ཀྱི་དངོས་རྫས་གྱ་ནོམ་པ་སྡེ་དགེར་བསྐུར། ཚེ་དཔག་མེད་སྟོང་སྐུ་ཞིག་དང་སྨན་བླ་མཆེད་བརྒྱད། 
ཞི་ཁྲོའི་ཐང་སྐུ་གཉིས་བཅས་ཐང་ཤར་བརྒྱད་བཞེངས་པའི་ཡོན་འབུལ་དངུལ་སྲང་ཉེར་བརྒྱད་རྩིས་ཕུལ། ཤིང་ཕག་ཟླ་བ་ལྔ་པའི་ནང་ཡབ་རྗེ་མཆོག་སྤྲུལ་རིན་པོ་ཆེ་རྡོ་ཁོག་
ནས་ཡར་ཁྲོ་ཤུལ་ནང་དུ་ཕེབས་བསྟན་ང་རང་འབོད་པར་ཆེད་གཏད་ཀྱིས་བང་ཆེན་བཅས་སླེབས་བྱུང་བར་དེ་འཕྲལ་སྐུ་ཞབས་སུ་བསྐྱོད་པས་འོམ་བུ་གོང་མ་ནས་མཇལ། 
དེནས་རིམ་པར། དབོན་པོ་ཁྲོམ་བཟའ། ཨ་རིག་བཟའ། འཇུ་ཉུང་། དཔོན་རུ་མའི་བར་ཞབས་ཕྱི་ཞུས་ནས་རང་གནས་དབེན་ངོགས་སུ་གདན་དྲངས། དངུལ་སྲང་བཅོ་

༄༅། ། ལྔ་དང་། རྟ་མཛོ་གཉིས་བཅས་དབུས་རྫོང་མཚོན་པར་ཕུལ། སླར་ཡང་ཡོངས་ཤར་ནང་བར་ཞབས་ཕྱི་ཞུས་ནས། ཁོང་དཔོན་སློབ་དབུས་སུ་
ཐེག། ཕྲན་ཕྱིར་འཁོར་འཕྲལ་ཇོ་ཟ་དང་དགེ་རྩེ་རྡོ་རྗེའི་ཤོག་འབར་ཆུང་བཅས་པར་སངས་རྒྱས་སྟོང་དབང་། སྒེར་སོག་གཉིས་ཀར་སངས་རྒྱས་སྟོང་དབང་བཅས་ཀྱི་རྗེས་
འབྲེལ་དུ་དགེ་བསྐུལ་སྔར་རྒྱུན་ལྟར་དང་། དེ་འཕྲལ་ཁྲོམ་བཟའ་འོག་མར་ཕྱིན། སྔ་ཕྱི་ཉི་མ་བཅུ་གསུམ་རེའི་རིང་ཁྲིད། སྤྱི་བསང་ཚར་གཉིས་ཁྲོམ་དབང་ལན་ལྔ་བཅས་ཀྱི་
རྗེས་འབྲེལ་དུ་ཁྲིད་སྦྱང་འབུམ་ལྔ་མ་མཐར་ཆགས་གཙོས་དགེ་བསྐུལ་དཀྱུས་མའི་སྟེང་བླ་མ་སེར་མོ་བ་གང་དྲག་རྣམས་ནས་ལོ་མཚམས། ཕལ་ཆེ་བ་ནས་མ་ཎི་དང་སིདྡྷི་དུང་
ཕྱུར་རེའི་ཁས་ལེན་ལྟུང་བཤགས་འབུམ་ཐེར་རེའི་ཁས་ལེན་ཁ་དུད་སྣ་དུད་གཅོད་པ། གཉེན་སྟོན་མོ་སོགས་དཀར་སྟོན། བེའུ་ལུག་ཆུང་བཤས་མི་བྱེད་པ་དང་། སྦྲ་སྟོན་གྱི་
སྡིག་པ་གཅོད་པ་སོགས། དགེ་བསྐུལ་ཕྲ་ཞིབ་བརྗོད་ལས་འདས་པ་དང་། སྤྱི་བསྡོམས་ཁྲོམ་བཟའ་སྡེ་ཤོག་གཅིག་པོ་དེར་ཚེ་ཐར་ཁོ་ནའང་སྟོང་ཕྲག་གཅིག་དང་དྲུག་བརྒྱ་

དྲུག་ཅུ་རྩ་བདུན་བྱེད་པ་བྱུང་ཞིང་། ཞིབ་ཆ་ཡི་གེས་འཇིགས་ནས་བྲིར་མ་ལང་། དེ་འཕྲལ་དབོན་པོ་རུ་པའི་ཤོག་པར་བསྐྱོད། བདུན་ཁྲིད་སྤྱི་བསང་། ཁྲོམ་དབང་ལན་
གཉིས་བཅས་ཀྱི་རྗེས་འབྲེལ་དུ་ཁྲིད་སྦྱང་རྒྱས་པའི་གཙོས་དགེ་བསྐུལ་སྔར་རྒྱུན་སྟེང་ཚེ་ཐར་བཞི་བརྒྱ་དང་ལྔ་བཅུའི་མཚོན་དགེ་བསྐུལ་ཞིབ་ཆ་གྲངས་ཀྱིས་མི་ཆོད་པ་བྱུང་ཞིང་། 
དེ་འཕྲལ་བཙན་ནེ་ཨ་ཆོག་གཉིས་ཀའི་ནང་ཕྱིན། སྤྱི་བསང་དང་སངས་རྒྱས་སྟོང་དབང་བཅས་ཀྱི་རྗེས་འབྲེལ་དུ་ཚེ་ཐར་བཞི་བརྒྱ་དང་ཉེར་བདུན་གཙོས་པའི་དགེ་བསྐུལ་ཞིབ་
ཆ་སྔར་མུས་ལྟར་ལ། སླར་རང་གནས་སུ་འབྱོར་འཕྲལ་དཔོན་སློབ་སྤྲུལ་པའི་སྐུ་རིན་པོ་ཆེ་དབེན་ངོགས་སུ་གདན་དྲངས་ཚེ་དབང་ཞིག་ཞུས་ནས་སྐུ་གསུང་ཐུགས་རྟེན་གྱིས་སྣ་
དྲངས། དངུལ་སྲང་བཅོ་ལྔ། མར་དོས་གཅིག་བཅས་ཚན་གྲངས་དགུས་འབྲེལ་འཇོག་བྱས། ཟླ་བ་བཅུ་པའི་ནང་དུ་ཞེ་རྫོགས་ཀྱི་དགོན་པ་རྣམས་སུ་བསྐྱོད་པས་ཐོག་མར་ཞེ་
ཆེན་མཆོག་སྤྲུལ་ལྷན་རྒྱས་མཇལ་ཕྱག་ལ་ཕྱིན། ཡང་སྲིད་རིན་པོ་ཆེ་མཇལ་མཚོན་གཡི་ལྤགས་ཁ་འཐག་དང་། རྒྱལ་ཚབ་རིན་པོ་ཆེའི་སྐུ་མདུན་ནས་ཚེ་དབང་ཞིག་ཞུས་

༄༅། ། དངུལ་སྲང་ལྔ་དང་རས་ཡུག་ཁ་འཐག། དབོན་སྤྲུལ་མདུན་ལ་ཝ་ཤུན་ཁ་འཐག་བཅས་ཕུལ། རྒྱལ་ཚབ་རིན་པོ་ཆེའི་བཀའ་ཕེབས་བཞིན་ཀློང་
སྙིང་ལུགས་ཐུན་མོང་ཕྱི་ནང་གི་ཁྲིད་ཀྱི་ལུང་ཕུལ། གྲུབ་ཆེན་ཤེར་ཁོའི་མདུན་མར་རྒྱ་ཕྱེད་གསུམ་དང་བལ་སྟན་སྒྲུབ་གྲྭ་བྱིངས་ལ་དར་འགྱེད་བཅས། ཤེར་ཁོའི་གཙོས་
པའི་སྒྲུབ་གྲྭ་པ་ཁ་ཤས་ལ་ཀློང་སྙིང་སྔོན་འགྲོའི་ངག་འདོན་སྐོར་གྱི་ལུང་འདོད་ཆོས་སུ་ཕུལ། ཞེ་ཆེན་དགོན་པར་མ་ཎི་དུང་ཕྱུར་གཅིག་གི་ཡོན་བཅས་ཕུལ་གྲུབ་མ་ཐག་རྫོགས་
ཆེན་དགོན་དུ་བསྐྱོད། རྫོགས་ཆེན་མཆོག་སྤྲུལ་རིན་པོ་ཆེར་དངུལ་སྲང་ལྔ་བུ་ལ་ཧར་ཀོ་ཚལ་བཅས་ཀྱི་འབྲེལ་མཚོན་དང་གྲྭ་མང་ལ་སིདྡྷི་དུང་ཕྱུར་གྱི་ཡོན་བཅས་ཕུལ། 
སྒྲུབ་གྲྭ་བྱིངས་ལ་དར་འགྱེད། བླ་མ་སངས་རྒྱས་སྐུ་མདུན་ནས་ཚེ་དབང་ཞིག་ཞུས་དར་མཐུད་རས་ཆ་བཅས་ཀྱི་འབྲེལ་བ་དང་། རྫོགས་པ་ཆེན་པོའི་རྒྱུད་ཕྱི་མ་དང་རྟོགས་རྗོད་
ཌཀྐའི་གསང་གཏམ་བཅས་ཀྱི་ལུང་ལ། དཔལ་ལྡན་ལེགས་དགོན་པར་ཨ་མི་དྷེ་ཝ་དུང་ཕྱེད་ཞིག་གི་ཡོན་བསྐུར་ནས། དེ་འཕྲལ་རྒྱ་རོང་དགོན་དུ་ཕྱིན། ངེས་པ་དོན་གྱི་རྡོ་

རྗེ་འཆང་ཆེན་པོ་རྗེ་བླ་མ་ནམ་མཁའི་མཚན་ཅན་གྱི་དངོས་དཀྱིལ་མཇལ་བསྟན་ཚེ་དབང་ལན་གཉིས་ཞུས། ཁ་འཐག་དང་བུ་ལ་ཧར་ཕྱེད་རྒྱ་དངུལ་སྲང་བཅུ་བཅས་ཀྱི་འབྲེལ་
མཚོན་དང་། རྒྱ་རོང་དགོན་པར་ཨ་མི་དྷེ་ཝ་དུང་ཕྱེད་ཞིག་གི་ཡོན་ཕུལ་འཕྲལ་རང་གནས་སུ་ཕྱིར་བསྐྱོད། འདུས་པ་བརྒྱ་ཕྲག་སྐོར་ལ་ཟླ་ཁྲིད། ཐུགས་རྗེ་ཆེན་པོ། རིག་
འདུས། ཞི་ཁྲོ་ཁྲོམ་དཀྲུག་སོགས་ཀྱི་དབང་བསྐུར། ལོ་མཚམས་རེའི་ཁས་ལེན་བྱེད་པ་ཁ་ཤས་བྱུང་ཞིང་གཞན་དགེ་བསྐུལ་མང་རབ་བྱུང་། དེ་རྗེས་ཡབ་རྗེ་རྡོ་གྲུབ་ཆེན་པོའི་
ངེས་པ་དོན་གྱི་རྒྱལ་ཚབ་མཁས་དང་གྲུབ་པའི་དབང་ཕྱུག་རྗེ་བླ་མ་འཇིགས་མེད་བསྐལ་བཟང་རྫ་ཆུ་ཁར་བསྟན་དོན་ལ་རྒྱར་ཕེབས་པ་རང་གནས་དབེན་ངོགས་སུ་གདན་དྲངས་
ཐུགས་རྗེ་ཆེན་པོ་འཁོར་བ་དོང་སྤྲུགས་ཀྱི་དབང་ཞུས། སྐུ་གསུང་ཐུགས་རྟེན་གྱིས་སྣ་དྲངས། རྒྱ་དངུལ་སྲང་བཅུ་གསུམ་དང་གཟིག་ལྤགས་བཅས་ཚན་གྲངས་བདུན་ཕུལ། 
ཡབ་རྗེ་གྲུབ་ཆེན་རིན་པོ་ཆེའི་མདུན་སར་ཞབས་པད་བརྟན་མཚོན་སྐུ་གསུང་ཐུགས་རྟེན་རྒྱ་དངུལ་སྲང་བཅུ་བཅས་ཀྱི་འབྲེལ་མཚོན་བསྐུར། དེ་འཕྲལ་བླ་མ་ལྔའི་གཙོས་པའི་འདི་

༄༅། ། གའི་འདུས་པ་ལྔ་བཅུ་ལ་སྨྱུང་གནས་བརྒྱའི་ཡོན་དང་འཚོ་བ་སྦྱར། དེ་རྗེས་ཚོགས་པ་བརྒྱད་ཅུ་སྐོར་ལ་ཞག་ཉེར་གཅིག་གི་རིང་ཁྲིད་དང་སངས་
རྒྱས་སྟོང་དབང་། རིག་འདུས་ལྷ་དབང་རྒྱས་པ། ཐོས་གྲོལ་དབང་ཆེན་བཅས་བསྐུར་བ་གྲོལ་བསྟན། ལོ་མཚམས་ཁས་ལེན་པ་ལྔ། ཚེ་ཐར་བཞི་བརྒྱ་དང་ལྔ་བཅུ། 
སངས་རྒྱས་སྟོང་སྐུ་གསུམ། བསྐལ་བཟང་དངུལ་བྲིས་མ་གཉིས། མི་སྐྱ་རྣམས་ནས་ལོ་གསུམ་ནས་རེ་རེའི་བར་སྡིག་བཅད་དང་། སྨྱུང་གནས་ཚར་ཉེར་ལྔ་རེ་ཁས་ལེན་
བྱེད་པ་སོགས་དགེ་བསྐུལ་སྔར་རྒྱུན་ལས་ཀྱང་ཆེས་རྒྱ་ཆེ་བ་བྱུང་སོང་། དེ་རྗེས་ཟླ་བ་ལྔ་པའི་ནང་སྐྱབས་གནས་དགེ་རྩེ་བླ་མ་རིན་པོ་ཆེ་དགོངོས་པ་ཆོས་དབྱིངས་སུ་མནལ་བའི་
གནས་ཚུལ་ཐོས་པར་བརྟེན་གདན་སར་མཆོད་འབུལ་གྱི་ཆེད་དུ་བསྐྱོད། རྒྱ་དངུལ་སྲང་བཅུ་དགོངས་རྫོགས་ཀྱི་རྟེན་དུ་ཕུལ། ཚུར་ལའང་ཁོང་རྣམས་ནས་འབུལ་བར་ཆིབས་
པ་བཟང་བ་གཅིག་ཕུལ་བ་ཅིས་ཀྱང་ལེན་དགོས་ཚུལ་དང་སྒར་བའི་མགོ་འདྲེན་སོགས་བཅོལ་འདུག་ཀྱང་དང་དུ་མ་བླངས། ཁོང་རྣམས་འདུན་པ་མི་ལྡོག་ཕྱིར་རྡོར་དྲིལ་ཞིག་

དང་གསོལ་དིབ་ཅིག་ཕུལ་བ་བསྣམསནས་ཕྱིར་རང་གནས་སུ་བསྐྱོད། སླར་ཟླ་བ་དྲུག་པའི་ནང་ཡབ་རྗེ་མཆོག་སྤྲུལ་རིན་པོ་ཆེ་དབུས་ནས་ཕྱིར་ཕེབས་པ་རིངས་སྟབས་སུ་འདི་
ཀར་ཆིབས་བསྒྱུར་གནང་བྱུང་བར་དབུ་ཐོན་གྱི་དགའ་སྟོན་དང་འབྲེལ་བར་ཐུགས་རྗེ་ཆེན་པོའི་དབང་ཞུས་དངུལ་སྲང་བཅུའི་མཎྜལ་རྟེན་ཕུལ། དེ་འཕྲལ་ཁྲོམ་བཟའི་ནང་ངང་
ཚང་དུ་བསྐྱོད། ཁྲོམ་དབང་ལན་གཉིས་ལྷ་བསང་བཅས་ཀྱི་རྗེས་འབྲེལ་དུ་དགེ་བསྐུལ་སོགས་རྒྱ་ཆེར་གྱུར། ཟླ་བ་བདུན་པའི་ནང་ཀ༔ ཐོག་སི་ཏུ་མཆོག་སྤྲུལ་རིན་པོ་ཆེ་ཟླ་སྟོད་
དུ་གདུལ་བྱར་ཕེབས་པ་རང་གནས་སུ་གདན་དྲངས། ཐུགས་རྗེ་ཆེན་པོའི་དབང་ཞུས། དངུལ་སྲང་བཅུ་ཐམ་པའི་གཙོས་དགུ་ཚན་ཙམ་གྱི་འབྲེལ་འཇོག་བྱས། དེ་འཕྲལ་
དགའ་ལྡན་ཆོས་སྡེ་དགོན་གྱི་མཁན་ཆེན་མཆོག་གི་སྤྲུལ་པའི་སྐུ་མདོ་རྒྱུད་རིན་པོ་ཆེ་རང་གནས་སུ་གདན་དྲངས། ཐུགས་རྗེ་ཆེན་པོའི་དབང་ཞུས། རྡོར་དྲིལ་དང་དངུལ་སྲང་
ལྔ་མར་དོས་ཆེ་བ་གཅིག་བཅས་ལྔཚན་ཞིག་གི་འབྲེལ་མཚོན་ཕུལ། བདེ་ཆེན་ཞིང་བཀོད་ཞིག་དང་རྗེ་བཙུན་མི་ལ་གཙོ་འཁོར་དགུའི་ཞལ་ཐང་བཅས་སྔ་ཕྱིར་བསླས་ནས་ལྷ་བཟོ་

༄༅། ། སྔོན་མར་མཛོ་གཅིག་དང་ད་ཟི་ཧོ་བུབ་གཉིས། རྗེས་མར་ཀོ་ཙོ་ཁག་དྲུག་གཅིག་བཅས་ཕུལ། ཟླ་བ་བརྒྱད་པ་ནས་བཟུང་སྡེ་དགེའི་སྐུ་རིམ་སེང་
གདོང་མའི་བསྙེན་སྒྲུབ་ཟླ་བ་གསུམ་ལྷག་བཅས་བཅད་རྒྱ་བྱས་པ་གྲོལ་བསྟན་འདི་གའི་འདུས་པ་བརྒྱད་ཅུ་སྐོར་ལ་ཟླ་ཁྲིད་དང་རྗེ་བཙུན་མི་ལའི་དབང་བཅས་བྱས། འདི་དུས་
དགྲ་སྐད་འུར་ཟིང་ཚེ་སྟབས་འདིཀའི་བླ་མ་རྣམས་གཙོས་སྒྲུབ་སྡེ་བྱིངས་ནས་མགོན་པོ་ཚོགས་བདག་གི་གསོལ་མཆོད་ཁྲི་ཚར་དགྲ་མནན་བཅས་གཟབ་རྒྱས་བསྒྲུབས་སོང་བར་
འདུས་སྡེ་ཚང་མར་བསོད་བཏགས་རེའི་འགྱེད་བཅས་དང་། ངོས་དཔོན་སློབ་ཚང་མ་ནས་ཡུམ་ཀའི་སྦྱིན་སྲེག་འབུམ་ཐེར། འཁོར་འདས་མཆོད་པ་བརྒྱ་རྩ་བརྒྱད། སྡེ་
བརྒྱད་མཆོད་པ་སྟོང་ཕྲག་ལྷག་བཅས་སྐུ་རིམ་གནད་སྨིན་དུ་བསྒྲུབས། དེ་འཕྲལ་བླ་མ་བརྒྱད་གཙོས་ཆོག་རོག་པ་འདུས་པ་ལྔ་བཅུ་ལྷག་བཅས་ལ་ཕོགས་ཆས་ཀ་བཅས་ཉི་མ་
བཞིའི་ཁོངས་སུ་ཀར་གླིང་ཞི་ཁྲོའི་ཆོ་ག་སྟོང་དང་ཉིས་བརྒྱ་ལྷག་བཅས་དང་ཉིན་རེ་བཞིན་གནས་འདྲེན་ཚར་རེ་ཞུས་པ་གྲོལ་ཐོག་བླ་མ་སོ་སོར་བསོད་བཏགས། ཇ་བག་རས་

བུབ་བཅས་གསུམ་ཚན་རེ་དང་། གྲྭ་དམངས་བྱིངས་ལ་སོ་སོར་དར་དང་ཇ་བག་རེའི་འབྲེལ་མཚོན་ཕུལ། སླར་ཟླ་བ་གཉིས་པ་ཚོས་འཕྲལ་འདུས་པ་བདུན་ཅུ་སྐོར་ལ་ཟླ་ཁྲིད། 
སངས་རྒྱས་སྟོང་དབང་། ཞི་ཁྲོའི་དབང་ཆེན་བཅས་དང་། ཤེར་ཕྱིན་རྒྱས་པ་འབུམ་དང་། ཆགས་མེད་རི་ཆོས་ཐེམ་ཅན་གྱི་ལུང་བཅས་ཕུལ། འདི་སྐབས་སུ་རྙིང་མ་རྒྱུད་
འབུམ། མཛོད་བདུན་ངལ་བསོ་སྐོར་གསུམ་རྩ་འགྲེལ་ཡན་ལག་ཡོངས་རྫོགས་ཀྱིས་མཚོན་སྤྱི་དྲིལ་པོད་ཆེན་ལྔ་བཅུ་ལྷག་བཅས་རང་སློབ་དད་ལྡན་སངས་རྒྱས་བཟང་པོར་
གསུང་སྒྲོག་དག་ངེས་སུ་བྱེད་བཅུག་ནས་ཁོང་ལའང་ཡོན་འབུལ་རྒྱ་དངུལ་སྲང་བཅུ་དྲུག་གཙོས་སྤྱི་དྲིལ་དངུལ་སྲང་ཉེར་ལྔའི་རྩིས་ཐང་ཕུལ། དེའི་སྟོན་ཁ་སྒར་མ་མོའི་ཆུ་
རུལ་དུ་སྤར་མ་ཐག་ཡབ་རྗེ་ཀུན་མཁྱེན་ཆེན་པོའི་ཡང་སྤྲུལ་ཕེབས་བྱུང་བ་ལ། ཐུགས་རྗེ་ཆེན་པོའི་དབང་ཞུས། འབུལ་བ་དངུལ་སྲང་ཉེར་ལྔའི་གཙོས་ཚན་གྲངས་ལྔ་དང་། 
ཀུན་མཁྱེན་གོང་མའི་སྐུ་ཟངས་གསེར་ལས་བྱས་པ་མདའ་ཚད་གཅིག་དང་། དུས་གསུམ་སངས་རྒྱས་གནས་བརྟན་བཅུ་དྲུག་འཁོར་ཉེ་གནས་བཅས་ཁྱོན་བསྡོམས་གསེར་སྐུ་ཉི་

༄༅། ། ཤུ་རྩ་གཉིས་དང་། ཞལ་ཐང་ཆེ་བ་བཅུ་བདུན་རྣམས་ཕུལ། དེ་རྗེས་དགུན་མགོ་ཟླའི་ཉེར་ལྔར་མཁའ་འགྲོའི་མེ་མཆོད་བཏང་། དེ་དུས་རྫོགས་
ཆེན་མཆོག་སྤྲུལ་རིན་པོ་ཆེ་ཟླ་སྟོད་དུ་ཆིབས་ཁ་སྒྱུར་གྱིན་ཡོད་པའི་སྐད་ཆ་ཐོས་ནས་ཆིབས་བསུར་སོང་བས་དཀར་ཆེན་ཐང་དུ་སླེབས་པ་དང་། སྐྱབས་རྗེ་མཆོག་གི་གསེར་
ལ་མཐོངན་མི་མཐུན་པ་མེད་པ་མཇལ་ཞིང་། བཀྲ་ཤིས་པའི་ལྷ་རེག་གི་རྟེན་དང་བཅས་པས་ཕྱག་ཕུལ་ཏེ། བྱིན་རླབས་ཞུས་ནས་དཔོན་གཡོག་ལྷན་ཅིག་མ་མོའི་མདོར་
ཕེབས་པ་དང་དེར་བསྒར། ཕྱིར་ཉིན་དཔོན་སློབ་ལྔ་གདན་དྲངས། ཐུགས་རྗེ་ཆེན་པོ་ཡང་སྙིང་འདུས་པའི་དབང་ཞུས། སྐུ་རྟེན་གསེར་གྱི་ཐུབ་སྐུ་མཐོ་ཚད། གསུང་རྟེན་ཚེ་
མདོ་གསེར་བྲིས། ཐུགས་རྟེན་རྡོར་དྲིལ། དར་ཡུག་རས་ཡུག་ཝ་ལྤགས་སོགས་དང་། དངུལ་སྲང་ཉེར་ལྔ་བཅས་དགུ་ཚན་དང་། དབོན་པོ་བླ་མཆན་གྲྭ་བ་སོགས་ལའང་
འབུལ་བ་གང་འཚམས་སུ་ཕུལ། ཡང་ཨོ་རྒྱན་ཆེན་པོའི་སྐུ་འདྲ་ཞིག་ལ་ཐུགས་འདོད་ཆེ་ཆེ་ལྟར་མཛད་པ་དེ་ལྟར་དུ་ཕུལ་བ་ཕྱིར་གནང་། ཐུགས་རྗེ་ཆེན་པོ་ཁ་སར་པ་ཎིའི་སྐུ་

གསེར་མ་བྱིས་པ་ལོ་བརྒྱད་ཀྱི་ཚད་ཙམ་གཅིག་དང་། ཀུན་མཁྱེན་འཇིགས་མེད་གླིང་པའི་སྐུ་བརྙན་དངུལ་ལས་བྱས་པ་མཐོ་ཚད་མ་གཅིག་བཅས་ཕུལ། དེར་བཀའ་ནན་ལྟར་
མ་མོའི་མདོར་ཁྲོམ་དབང་ལན་གཉིས་ཀྱི་གྲ་སྒྲིག་དང་། ངག་དབང་བསྟན་འཕེལ་སོགས་གདན་འདྲེན་ཞུ་མི་རྣམས་ཀྱི་སར་ཞབས་ཕྱིར་འགྲོ་དགོས་ཀྱི་བཀའ་ཕེབས་ལྟར་སོང་། 
ཞབས་ཕྱི་གྲུབ་རྗེས་སྒར་མ་མོའི་མདོར་ཕེབས་པ་དང་། འདི་ཀ་ནས་ལྷ་བཟོ་རྣམས་ཀྱིས་གསེར་སྐུ་ཉེར་ལྔ་དང་བདེ་བར་གཤེགས་པའི་མཆོད་རྟེན་བརྒྱད་བཅས་བཞེངས་ཚར་
འདུག་པ་རྣམས་སྐུ་མདུན་དུ་ཁྱེར་ནས་བརྟན་བཞུགས་ཕྱག་ནས་ཞུས། བཟང་གོས་པདྨ་ས་ལམ་ཁ་ཕྱེད་དོ་དར་བཅས་ཕུལ། དེའི་དགུན་རའི་ཚེས་མགོ་ནས་ཚོགས་པ་ཉིས
་བརྒྱ་ཙམ་ལ། ཐུན་མོང་ཕྱི་ནང་གི་ཁྲིད་ཀྱི་མཐར་རིག་འདུས་ལྷ་དབང་པདྨ་ར་གའི་ཕྲེང་བ་དང་། སངས་རྒྱས་སྟོང་དབང་བཅས་བསྐུར། དེ་ཟིན་ཚར་རྟིང་བླ་གྲྭ་བཞི་བཅུས་
ཚོགས་སྟོང་གསུམ་དང་། གསོལ་ཀ་བྱས། དེ་ལ་བསོད་བཏགས་རེའི་འགྱེད་དང་ཡོན་འཕྱུར་བས་བྱས། དེ་དུས་ཟླ་ཆུ་ཁའི་རུ་བ་རྣམས་ལ་འུར་ཟིང་ཤིན་ཏུ་ཆེ་སྐབས། 

༄༅། ། རང་ཕྱོགས་ཁྲོམ་བཟའི་བསམ་གནས་ཐམས་ཅད་ཀྱིས་ང་རང་ལ། གལ་ཏེ་རུ་བ་འདི་མི་ཆགས་ངོ་མ་ཞིག་བྱུང་དུས་ཁྱེད་ཀྱང་ངེད་རྣམས་དང་
སྐྱིད་སྡུག་གཅིག་གྲོགས་བྱེད་དགོས་ཞེས་མང་དུ་ཟེར་འདུག་པ་ལ། ངས་དེ་འདྲ་གཏན་ནས་མི་འོང་། ཁྱེད་ཚོས་མཐར་འགྲོ་དགོས་པའི་ཕྱི་རྐྱེན་ནང་རྐྱེན་མང་པོ་ཞིག་ཡོད་ཟེར་
རྒྱུའི་སྣ་གཅིག་ང་རང་ལ་མེད། ད་སྔ་ཡན་ཆོས་དྲིན་གྱིས་བསྐྱངས་བ་དེ་ཙམ་ཡིན། ད་བཀྲ་ཤིས་སྨོན་ལམ་འདྲ་བྱེད་པ་ལས་ཐབས་ཅི་ཡང་མེད་བྱས་པས། ཁོང་ཚོས། 
འོ་དེཀ་ཡིན། ངེད་རྣམས་ཀྱི་སྡུག་ཁྱེད་ལ་མེད་པས་སྐྱིད་སྡུག་གཅིག་གྲོགས་ཞུས་པ་མ་གཏོགས། ཁྱེད་ལའང་དགྲ་མགྲོན་ཁྲལ་གསུམ་གྱི་སྡུག་གཅིག་ཡོད་ན་ཞུ་ཅི་དགོས། 
ད་གང་ལྟརན། ད་རེས་ལས་གལ་ཆེ་བ་མི་ཡོང་། ད་སྔ་ཡན་གྱི་ཆོས་དམ་འདི་ཕྱི་འདང་འདུན་དེ་ཡོད་མེད་ཅི་བྱེད་ཁྱེད་ཀྱིས་ཤེས། གཏམ་འདི་ལ་ཐུགས་བསམ་ཞིག་གཏོང་
རྒྱུ་མེདན། རང་རེས་ཤེད་སྟོབས་ཀྱིས་རྟ་ལ་བཀལ་འགྲོ་དགོས་བྱུང་ཀྱང་ཐབས་མི་འདུག་ཟེར་ནས་དུས་ངག་གིས་མང་དུ་ལབས་བྱུང་བ་ལ། ཅི་བྱ་ཐབས་བྲལ་ཞིང་དལ་ཅིག་

ལུས་པའི་བསམ་མནོ་ལ། མིནག་ཕོ་མོའི་བླུན་དད་ཕྱོགས་གཅིག་པ་འདིས་བསླུས་ན་ད་སྔ་ཡན་ཆོས་ལུང་དེ་ཙམ་ཞུས་རྟིང་ད་གཟོད་ལོག་ལྟ་ཞིག་ཤོར་ན་སྡིག་ཤིན་ཏུ་ཆེ་བ་ལས་
མི་ཡོང་། འདི་རྣམས་ལ་རྒྱུ་མཚན་བཤད་པས་ཉན་ནི་མི་ཤེས། ད་རེ་ཞིག་ཁོང་ཚོས་ཟེར་བ་ལྟར་སོང་ན་ད་སྔའི་དགེ་སྡིག་གི་སྤང་བླང་དེ་མི་ཉམས་ཙམ་རེ་འོང་ཐང་། གལ་
སྲིད་མ་འོངས་ན་དེ་དུས་རང་ཐོག་རང་གིས་གཅོད་པ་ལས་དེ་བར་ཐབས་མི་འདུག་སྙམ་ནས་ཁོང་ཚོ་ལ། ཨ་རོགས་ཚོ། དཅིས་ཀྱང་མི་ཉན་ན་རེ་ཞིག་ཁྱེད་ཚོས་ཟེར་བ་ལྟར་
ངས་བྱེད། མཐར་ངས་འདི་འདྲ་ཞིག་ཚུར་ཟེར་ཉིན་ཁྱེད་རྣམས་མ་འཕྱུགས་བྱས་ནས་འགྲོ་གྲབ་བགྱིས། དགུན་ཐའི་ཚེས་དགུ་ནས་རིམ་བཞིན་ཟླ་སྟོད་གྱེན་དུ་ཕྱིན་པས་རྫ་བྲོམ་
དུ་སླེབས་པ་དང་། རྫོགས་ཆེན་ནས་ཕྱག་མཛོད་དཔོན་གཡོག་ལྔ་རུ་བའི་རྗེས་དེད་དུ་ཕེབས་བྱུང་ནས། རུ་བ་ས་རྒྱབ་འགྲོ་བའི་བབ་འོས་འཐད་གསུམ་མེད་ཚུལ་འཚོགས་ལབ་
བྱེད་དགོས་གསུངས་པ་ལྟར་བྱས། དེར་རྫོགས་སྤྲུལ་རིན་པོ་ཆེའི་ཕྱག་ཆིབས་བརྡབ་ཀྱིས་འོ་བརྒྱལ་བ་ལ་བསྙུན་འདྲི་རྟེན་དངུལ་རྡིལ་ཚད་གཅིག་དང་། ཀུན་བཟང་ཡབ་ཡུམ་

༄༅། །ཀྱི་དངུལ་སྐུ་མཐོ་ཚད་མ་གཅིག། རྒྱ་རོང་སྐུ་ཆེན་མདུན་དུ་དངུལ་སྲང་ལྔ་དང་དགོན་དུ་ཚེ་ཆོག་ཡོན་ལ་ཤམ་ཐབས་སྤུས་གཙང་གཅིག་བསྐུར། 
དེར་རི་རྔ་ཁུར་གྱི་རྩར་བསྒར་ནུབ་རྨི་ལམ་དུ། རི་རྩ་བ་རྡོ་དཀར་ལ་རྩེ་མོ་ཤེལ་ལས་གྲུབ་པ་འགའ་རེ་འདུག་པ་གཅིག་གི་ངོས་གྱེན་དུ་བུད་མེད་རྒྱན་བཟང་ཅན་ཞིག་གི་སྣ་བོ་བྱས་
ནས་སོང་བས། རྩེར་སླེབས་པ་དང་ང་རང་ལ་རིན་པོ་ཆེ་གང་ཡིན་ཆ་མི་འཚལ་ཡང་འོད་འཕྲོ་བའི་ཕྲེང་བ་ཞིག་གཏད་པ་རྨིས། དེ་ནས་ཁྲ་ཁོག་གྱེན་དུ་འགྲོ་དུས་རྒྱལ་ངོ་མང་
པོརྨིས་མཐར་ནུབ་གཅིག། རྒྱལ་བ་རིན་པོ་ཆེ་ཕེབས་འདུག་ཟེར་ནས། ཀུན་ཕྱག་དབང་ལེན་དུ་འགྲོ་ཡི་འདུག་པ་ལ། ང་ཡང་སོང་བས་གུར་ཆེན་པོ་ཞིག་གི་ནང་ན་ཁྲི་ཆེན་པོ་
བརྩེགས་པའི་སྟེང་དུ་སྤྲུལ་སྐུ་གཅིག་བཞུགས་འདུག་པ་ལ། ངས་ཕྱག་གསུམ་བཙལ་བས་ཁོང་མགོ་མཐུར་དུ་བསྟན་ནས་སར་ལྷུངས་བ་ལ། མཚར་བ་དང་བག་ཚ་བ་གཉིས་
ཀའི་ངང་ནས་གཉིད་སདཾ། དེ་རྗེས་ཁ་བ་ཤིན་ཏུ་ཆེ་བ་གཅིག་བབས་པས་འགྲོ་ལམ་འགག་ནས་ཅི་བྱ་ཐབས་བྲལ་བ་ལ་འབྲོང་ནོར་བརྒྱ་ཙམ་ཞིག་གིས་ས་མཁན་དང་ལམ་ལས་

གཉིས་ཀའི་གོ་ཆོད་ལྟར་བྱས་སོང་བ་ལ། ཀུན་ངོ་མཚར་ཆེན་པོ་བྱེད་ཀྱིནའདུག། ཡང་ནུབ་རེ་མི་ཤིན་ཏུ་མང་པོ་ལ་ངས་དབང་སྐར་གྱིན་ཡོད་པའི་གྲལ་ན་འཕྲོག་མའི་བུ་ཡིན་
ཟེར་བའི་སྐ་ཤིན་ཏུ་མང་ལ་ལྗིད་ཆེ་བ། རང་གིས་མི་ཐོག་པར་གཞན་གཉིས་ཀྱིས་འདོ་ལེ་དགོས་པ་ཞིག་ཡོད་པ་རྨིས། ཡང་ནུབ་རེ་མི་ཧུ་ཏ་སུ་དཀར་པོའི་ལྭ་བ་གྱོན་པ། 
མགོའི་ལྟག་པ་ནས་གདོང་པའི་བར་ཁྲུ་གང་ཙམ་ཡོད་པ་ལ། བག་དྲོ་ལ་ལྷུན་ཆགས་པ་ཞིག་བྱུང་ནས། ནང་ལུགས་ཀྱི་འཕྲོས་གཏམ་མང་པོ་ཞིག་བཤད་པ་རྨིས་པ་དང་། 
ཡང་ནུབ་རེ་ཨོ་རྒྱན་མཁའ་འགྲོའི་གླིང་ནས་ཡིན་ཟེར་བའི་བུད་མེད་རྒྱན་སྣ་ཚོགས་ཀྱིས་མཛེས་པ་མང་པོའི་ཁྲོད་དུ་སླེབས་པ་དང་། སྲིན་པོ་ལངྐ་མགྲིན་བཅུའི་གྲོང་ཁྱེར་ཡིན་
ཟེར་བའི་སྔོན་མཐོང་མ་མྱོང་བའི་ཡུལ་ཡ་མཚན་པ་མང་པོ་འགྲིམ་པ་རྨིས་པ་རྣམས་ཡུལ་དེའི་གནས་བདག་ཏུ་གོ། དེ་སྐོར་ཁྲོམ་བཟའ་རྣམ་དག་འཆིར་ཉེ་བས་འབོད་མི་འོངས་
པར་སོང་། མ་ཤིའི་སྔོན་ཞི་ཁྲོའི་དབང་ཆེན་དང་གནས་སྟོང་བྱས་ཤིང་། ཤི་ཚར་རྟིང་འཕོ་ལུང་ཁྲུས་ཆབ་སོགས་རྒྱས་པར་བྱས། འབུལ་བ་རྟ་ཕོ་བཟང་བ་གཅིག་དང་། 

༄༅། །ཕྲུགས་གཅིག་ཁ་བཏགས་བཅས་བྱིན་བྱུང་བ་གཏན་ནས་མ་བླངས། དེ་སྐོར་རོ་མགོར་མང་པོ་འགྲོ་དགོས་བྱུང་བས། འབུལ་བ་ཡེ་ནས་མ་
བླངས་ཀྱང་དཀོར་སྒྲིབ་ཀྱིས་གཡོགས་འདུག་སྙམ་པར་གྱུར། དེ་ནས་རིམ་བཞིན་རྨ་སྟོད་དུ་སླེབས་འཕྲལ། ནུབ་གཅིག་གི་རྨི་ལམ་དུ་བུད་མེད་ཅིག་གིས་ཁབ་བག་ཆ་མང་པོ་
བྱིན་པ་རྨིས་པ། ཕྱིས་སྡེ་དགེའི་དམག་གི་ངོ་ཡིན་པར་མངོན་ནོ། ། དེ་རིང་པོར་མ་ཐོགས་པར་རུ་བའི་རྗེས་དེད་དུ་སྤྲུལ་སྐུ་རྣམས་ཕེབས་པའི་སྔོན་དུ། མགྲོན་གཉེར་གསུམ་
སླེབས་བྱུང་ནས། ཁོང་རྣམས་མི་འོང་ཀ་མེད་བདག་པོའི་བཀའ་མ་ཐེག་ཚུལ་དང་། ལམ་བར་གྱི་བྱོན་ཚུལ་དང་། ད་ཁྲོམ་བཟའ་འདི་ངེད་བླ་མ་རྣམས་ཀྱི་གསུང་བཞིན་ཕྱིར་
འཁོརན། ཁྲལ་འུ་ལག་སོགས་ནི་སྡེ་དགེ་ལ་ངེད་རྣམས་ཀྱིས་བཀའ་ཅི་བསྩལ་ལས་མེད་ཚུལ་དང་། ཁྱད་པར་ཆོས་འཛིན་པ་གྲུབ་ཆེན་རིན་པོ་ཆེའི་གསུང་ཕྲིན་ལ། 
ཁྱོད་རང་དེ་ལྟར་དུ་སོང་བ་གཞན་རྣམས་སྐྱོན་དུ་བལྟ་ཡང་ཁོ་བོས་ནི་ཡོན་ཏན་དུ་བརྩི། མི་ལོ་དེ་ཙམ་དུ་འགྲོགས་ནས་འདི་ཕྱི་འདང་འདུན་གཅིག་ཏུ་འབྲེལ་བའི་ཡོན་བདག་ཕོ་མོ་

རྣམས་བློས་མ་དོར་བ་གོ་བཅད། སྡེ་ཁྲོམ་བཟའ་ཡང་རང་རེའི་ཡོན་བདག་གཞན་ལས་ཁྱད་པར་དུ་འཕགས་པ་ཁ་ཕོར་ལྟར་ཡིན་པ། ས་རྒྱབ་ཏུ་སོང་བས་བདག་སྡོད་མི་
ཚུགས་པ་ལྟ་བུའི་སེམས་ལས་ཀྱང་ཆེ། སྡེ་ཁོག་ཀྱང་སྤྲུལ་སྐུ་འདི་རྣམས་ཀྱི་བཀའ་བཞིན་ཡོན་མཆོད་ལྷན་དུ་ཕྱིར་འཁོར་ནས། ང་རང་མ་ཤི་གོང་འདིར་འཕྲད་ཐབས་ཤིག་
རེམ་རེམ་གསུངས་འདུག་པ་སོགས་ལ་ཡིན་ལུགས་ཀྱི་ལེན་བཏབ། ཕྱིར་ཉིན་མཇལ་དར་མཚོན་ཙམ་བཅས་མཇལ་ཕྱག་ལ་སོང་བས་སྤྲུལ་སྐུ་རྣམས་ལྷན་ཅིག་བཞུགས་པ་
མཇལ་བས། རྫོགས་སྤྲུལ་རིན་པོ་ཆེས་ཐུགས་རྒྱལ་བཞེངས་བཞིན་ཞལ་རས་ཀྱི་མདངས་འགྱུར་ནས་བདག་ལ། ཁྱོད་བདག་གི་བླ་མ་རྒྱ་རོང་བླ་རྒན། རྡོ་བ་གྲུབ་ཆེན། 
ཟངས་དཀར་ཐེག་གླིང་། ཀློང་ཆེན་རོལ་པ་རྩལ་རྣམས་དང་འདང་འདུན་ཁྱད་པར་མེད་པ་གཅིག་ཡིན། ཁྲ་དང་སྤྱང་ཀི་ལྟར་སྡིག་པ་མི་དགེ་བ་ལ་བློ་ཕུག་གཏད་པའི་ཁྲམ་པ་
ཁྲེལ་མེད་རྣམས་དང་ལྷན་ཅིག་འགྲོ་བའི་དོན་ཅི་ཡོད་སོགས་བཀའ་བཀྱོན་བྲག་རི་ཉིལ་བ་བཞིན་ཕྱག་འབེབས་དང་ཉེ་ལ་ཁད་དུ་གནང་བྱུང་བས། ངའི་བསམ་པ་ལ། གཞན་

༄༅། །བསམ་མེད་མང་པོས་ཞུ་ལོག་ཕུལ་བའི་ལན་པ་ཡིན་ཐག་ཆོད། རང་ངོན་ནག་མེད་དུས་སྐྱོན་ཆུང་སྙམ་ནས། ལགས། དེ་ལྟར་མིན། ང་
ཆུང་ནས་འཇིག་རྟེན་ཆོས་བརྒྱད་བློས་བཏང་ནས། སྐྱེ་བའི་ཕ་ཡུལ། བསགས་པའི་ཕ་ནོར། བརྩེ་བའི་གཉེན་གྲོགས་ཐམས་ཅད་རྒྱབ་ཏུ་བསྐྱར། དེའི་དུས་ཀྱང་རང་ཚོད་
ཀྱིས་ཕོ་རྒོད་པོ་ཅིག་བསམས་ན་བྱེད་རྒྱུ་འདུག་སྟེ། ཆོས་གེགས་སུ་བལྟས་ནས་སྤངས་པ་ལགས། བར་དུ་དབུ་གཙང་རུ་བཞི་པོ་ཉུལ། གནས་དང་བླ་མ་མཇལ། ཆོས་དང་
བྱིན་རླབས་ཞུས། དེའི་དུས་ཀྱང་གཙང་སྒོམ་ཆེན་སྐུ་ཞབས་དམར། གཡོ་དཔོན་ཚང་། རྨེ་ནང་རྒྱ་མིའི་ཚོང་དཔོན་བཅས་ནས། ཕྱག་མཛོད་དང་དབུ་བླ་དགོས་ཟེར་བ་དང༌། 
དེར་མ་ཟད་མི་ནོར་ཁང་ཞིང་བཅས་པའི་བདག་པོ་གྱིས་ཟེར་བ་བྱུང་། དེའི་དུས་ཀྱང་འཇིག་རྟེན་གྱི་ཆེ་ཐབས་ཤིག་བྱེད་རྒྱུ་བྱུང་ཡང་། ཆོས་བརྒྱད་ལ་བྲོས་ནས་ཆོས་བརྒྱད་
བསྒྲུབ་ན་དོན་མེད་པ་ཤེས་ནས་སྤངས་པ་ལགས། དེ་རྗེས་རྒྱ་རོང་ཚ་ཁོའི་ཕོ་བྲང་དུ་སོང་། དེར་ཡང་དབུ་བླར་གཏན་དུ་སྡོད་དགོས་དང་། དགོན་དཔོན་དགོས་ཞེས་ནན་དུ་

ཟེར་བ་བྱུང་། དེའི་དུས་སུའང་འཇིག་རྟེན་གྱི་ཁེ་དྲགས་ཤིག་དོན་དུ་གཉེར་ན་དཀའ་རྒྱུ་མི་གདའ་སྟེ་རྗེ་ཀུན་མཁྱེན་འཇིགས་བྲལ་གླིང་པས། ཁྱོད་རྒྱནག་གི་དབུ་བླར་སླེབས་པ་
ལས༑ བྲག་ཕུག་ཅིག་ཏུ་སྒྲུབ་པའི་རྒྱལ་མཚན་ཞིག་ཚུགས་ན་དེ་དགའ་གསུངས་པའི་བཀའ་ཆེམས་མ་བརྗེད་པར་འཆང་བས་དང་དུ་མ་བླངས་པ་ཡིནན། ད་མི་ཚེའི་ལྷག་མ་
ཅུང་ཟད་འདིར་བྲོས་མི་འཁྱམཾས་པོ་མང་པོའི་རྗེས་དེད་ནས། ད་གཟོད་མི་ཆོས་བྱེད་པ་མི་བདེན་པ་སུས་ཀྱང་ལོས་ཤེས། ལར་ཁྲོམ་བཟའ་འདི་དང་ལོ་མང་པོར་འགྲོགས་ཡུན་
རིང་བའི་སྐྱོན་གྱིས་འདི་ཕྱི་ཆོས་དམ་གྱིས་འབྲེལ་འདྲིས་ཆེ་སྟབས། ང་རང་ཐབས་མེད་ལ་གཏུག་པ་མ་གཏོགས། འགྲོ་དོན་མེད་ཚུལ་ཁྲོམ་བཟའི་མི་རྣམས་དང་ངོས་དན་སྦྱར་
བས་གསན་སོང་། སྤྲུལ་སྐུ་རྣམས་ལ་གསོལ་ཆས་ཅུང་ཟད་རེ་ཕུལ། རུ་དོན་དུ་དེར་ཟླ་བ་གཅིག་ཙམ་སོང་རྗེས་རུ་བ་ཕྱིར་འཁོར་ནས་རིམ་པར་འོང་བའི་བསམ་མནོ་ལ། 
ས་ཟླ་ཆུ་ཁའི་མི་སྤྱི་དང་བྱེ་བྲག་ཁྲོམ་བཟའི་ཤོག་འདིར་ཆོས་དྲིན་གྱིས་བསྐྱངས་པ་དེ་ཀས་ཆོག་པ་ཙམ་ཡོད། ད་འགྲོགས་ཆེན་ད་ལྟའི་འདི་བཞིན་སེམས་འཁྲུགས་པ་ལས་མི་

༄༅། ། འོང་། ཀུན་མཁྱེན་ཆེན་པོས། བསྐྱོད་པ་ཡང་བས་ཉི་ཟླ་ཀུན་དང་མཛའ། ། འདྲིས་ཤིང་གཉུག་མར་གནས་ན་ཁྲོ་བས་གདུང༌། ། གསུངས་པ་
ལྟར༑ བཻ་རོའི་སྒྲུབ་ཕུག་གམ། སྡོམ་མེ་མོའི་ཕུག་སོགས་ཡུལ་གཞན་ཞིག་ལ་འགྲོ་རྒྱུའི་སྟ་གོན་བརྩམ་པ་ན། ཁྲོམ་བཟའི་མི་ཕོ་མོ་དྲག་ཞན་མེད་པས་འདི་བར་ཕྱིར་འོང་བ་
འདི༑ བླ་མ་རྣམས་ཀྱི་གསུང་བདེན་དུ་བཟུང་བ་དང་། དམག་ལ་སྐག་པ་གང་ཡང་མིན། ཁྱོད་ཕྱིར་འགྲོ་བ་བློས་མ་ཐོང་ནས་ས་འདིར་འོངས་པ་ཡིན། ད་ངེད་རྣམས་དོར་
ནས་འགྲོ་བ་མི་རིགས་སོགས་ཡུས་ཆེ་ཆེ་ལྟར་བྱས་རུང་མ་ཉན་པས། བཤོལ་འདེབས་རྒྱུར་ཀུན་ཁ་འཆམ་སྟེ་གྲོས་བྱས་པ། གྲྭ་བ་གྲོ་ཆས་འབྱོར་ངེས་ཉི་ཤུས་ལོ་མཚམས་
རེར་ཡིག་བརྒྱ་འབུམ་ཐེར་བཅུ་རེ་འདོན་རྒྱུ་དང་། དེ་ལྷག་རྣམས་ཀྱིས་བརྒྱ་ཞག་རེར་ཁྲིད་སྦྲང་འབུམ་ལྔ་མ་རེ་བྱེད་རྒྱུ་དང་། དེ་ལྷག་ཐམས་ཅད་ཟླ་ཁྲིད་རེར་སྡོད་ཆད་དང༌། 
གཞན་ཡང་སྐྱེ་བོ་རྣམས་ནས་ལོ་རེའི་སྡིག་བཅད་དང་བུད་མེད་རྣམས་ནས་ཀྱང་རང་ནུས་གང་ཡོད་ཀྱིས་དགེ་སྒྲུབ་སྣ་རེ་བྱེད་ངེས་ཡིན་པས་དེ་ལ་གསན་ནས། བཞུགས་གྲོགས་

ཐུགས་རྗེ་མ་ཆུང་ཟེར་ནས་མཐར་འདི་ཕྱི་དཔང་འཇོག་བཅས་བྱས་བྱུང་བས། ངོ་མི་ལྡོག་ཙམ་དུ་ལོ་གཅིག་འདུག་རྒྱུ་ཁས་བླངས། དེ་ནས་རིམ་བཞིན་ཡག་ཉེས་སུ་སླེབས་
ཕྲལ༑ སྤྲུལ་སྐུ་རྣམས་སྡེ་དགེར་འབྱོན་རན་འདུག་པས། སྐྱབས་རྗེ་མཁྱེན་སྤྲུལ་ཚང་དང་རྫོགས་སྤྲུལ་རིན་པོ་ཆེ་གཉིས་ལ་དངུས་སྲང་ཉེར་ལྔ་རེ་ཁ་བཏགས་བཅས་ཕུལ། 
ཞེ་ཆེན་དབོན་སྤྲུལ་ལ་དངུལ་སྲང་ལྔ་དང་སྐུ་གདུང་ཕྲ་བརྒྱན་རྒྱུའི་གཡུ་སྤུས་ལེགས་བཅས་ཕུལ། རྒྱ་རོང་སྐུ་ཆེན་གྱི་སྐུ་གདུང་ལ་ཕྲ་རྒྱན་གཡུ་གཉིས་ཕུལ་ལོ། ། དེ་ནས་སྒར་
ཕྱེ་མ་གཡང་ཏིལ་དུ་སླེབས་མ་ཐག་རྡོ་གྲུབ་རིན་པོ་ཆེའི་བརྟགས་བབ་དཔལ་ཆེན་སྦྱིན་སྲེག་འབུམ་ཐེར་བྱས་ཤིང་། སྔ་སོར་ཁོང་གི་གསུང་ཕྲིན་དུ་ང་རང་མ་ཤི་གོང་རང་རེ་
འཕྲད་ཐུབ་པ་ཞིག་རེམ་རེམ་གནང་འདུག་པ་བཞིན། རང་ཕྱོགས་ཁྲོམ་བཟའི་གྲྭ་པ་བཅུ་སྐོར་བཅས་ཆས་པ། གསེར་ཐལ་ནང་དུ་སླེབས་ཕྲལ་གྲུབ་ཆེན་རིན་པོ་ཆེའི་སྐུ་མདུན་
ནས་ཆོས་གྲགས་དཔོན་གཡོག་གཉིས་བསུར་སླེབས་བྱུང་བ་དང་ལྷན་ཅིག་སྔོན་དུ་མགྱོགས་པར་སོང་བས་སླེབས་མ་ཐག་བཀྲ་ཤིས་པའི་ལྷ་རེག་སྲིད་དུ་རིང་བའི་རྟེན་དང་བཅས་

༄༅། །མཇལ་ཕྱག་ལ་ཕྱིན་པས། སྐྱབས་རྗེ་རིན་པོ་ཆེ་ཤིན་ཏུ་མཉེས་བཞིན་ཕྱག་གིས་ཡུག་གཅིག་འཆིང་བའི་རྣམ་འགྱུར་དང་། ཤི་གསོན་འཕྲད་པ་
ལྟར་ཡིན་ཞེས། དགའ་སྐྱོ་གཉིས་འདྲེས་མའི་གསུང་གླེང་ཡིད་འགྱུར་བ་མང་པོ་གནང་། ཕྱིར་ཉིན་ཉི་དྲོས་ཙམ་ལ་ང་རང་ནས་མཇལ་རྟེན་དངུལ་རྡིལ་ཚད་གཅིག་དང་དར། 
གཞན་གྲྭ་པ་རྣམས་ནས་ཀྱང་གང་འབྱོར་གྱི་མཇལ་རྟེན་རྣམས་ཕུལ་བས་ཐུགས་བརྩེ་བ་ཆེན་པོས་རྗེས་སུ་བཟུང་ནས། དེ་མ་ཐག་སྔོན་འགྲོ་ངག་འདོན་གྱི་འབྲུ་འགྲེལ་ལྟར་ཁྲིད་
ལུང་དང་དབང་། ཆེན་པོ་རྣམ་གསུམ་གྱི་ཁྲིད། རྗེ་མི་ལའི་རྣམ་ཐར་གསོལ་འདེབས། དགུང་ཞག་གི་རྣམ་བཤད་སོགས་ཀྱི་ལུང་བཅས་འདོད་ཆོས་སེམས་ཚིམ་པར་ཐོབ་
ཅིང་། གཞན་ཡང་གསུང་བརྟགས་ལུང་བསྟན་ཞལ་གདམས་སོགས་སོ་སོའི་གང་འདོད་ལྟར་དང་། ཁྱད་པར་བདག་ལ་རྒྱ་སྒོའི་ཕོ་བྲང་དུ་སྒྲུབ་སྡེ་བཙུགས་ན་དགའ་ཚུལ་
དང་། རྡོ་རྗེའི་ལུང་དུའང་། དབེན་གནས་ཟླ་རྒྱལ་ལྷུན་པོའི། ། རྩེ་ལྔའི་དབང་པོའི་ཕྱོགས་སུ། ། ཆུ་སྐྱེས་ཁ་འབུས་ལྟར་དང་། ། རྒྱབ་རི་སྒོམ་ཆེན་མཉམ་བཞག། མདུན་

རི་རྫས་སྣོད་གཞན་གྱིས། ། བསྐོར་འདྲ་གཡས་རི་ལྷ་གོས། ། དགུང་དུ་འཐེན་པ་འདྲ་མོ། ། མདུན་ནས་བྱ་བཞིས་ཕྱག་འཚལ། ། ལྟར་དང་རྣ་རྒྱན་བྱས་འདྲ། ། འཁོར་ས་
ལྕགས་རིས་བྲེས་བཞིན། ། འབབ་ཆུའི་དབྱངས་གསལ་ལེན་ཞིང་། ། རྩི་ཤིང་མེ་ཏོག་བཀྲ་བའི། ། གནས་མཆོག་དམ་པ་དེ་རུ། ། འདུག་པའི་སྟ་གོན་རྩོམས་ཤིག། ཅེས་
བསྔགས་བརྗོད་ཀྱི་ཕྲེང་བ་དང་ལྐོག་གྱུར་འཛུབ་ཚུགས་སུ་སྟོན་པའི་བཀའ་ལུང་དང་། གཞན་སྦུག་ཆོལ་བཟང་བ་གཅིག་འཁར་རྔ་གཅིག་རྐང་གླིང་རྣམས་གནང་བ་ལ། 
ཕྲན་ལ་འདི་རྣམས་ཀྱིས་སྤྲོས་བཅས་བྱེད་པའི་འཁོས་ཀ་ཡང་མེད་ལ། དགོས་རྒྱུའང་ཆུང་བས་ལེན་དགོས་མེད་ཚུལ་ནན་གྱིས་ཞུས་ཀྱང་མི་གསན་པར་རྟེན་འབྲེལ་གྱི་གནད་
ཡོད་གསུངས་པས་བཀའ་ལྡོག་མ་སྤོབས་པར་བླངས། སླར་རྟ་དང་ཁ་བཏགས་ཁམས་བདེ་ཞུ་རྟེན་དུ་ཕུལ། གཞན་གྲྭ་པ་རྣམས་ལའང་འོས་བབས་ཀྱི་གནང་སྦྱིན་བཅས་རང་
གནས་སུ་ཆས་པས། སླེབས་མ་ཐག་ཟླ་གཞུང་ནས་ཁྲོམ་དབང་ལན་གཉིས་དང་སྤྱི་བསང་བཅས་ཚོགས་མཐར་གོང་གི་གྲུབ་ཆེན་རིན་པོ་ཆེས་ལུང་བསྟན་ལྟར་སྟོན་ཐའི་ཚེས་

༄༅། ། བཅོ་ལྔ་ནས་རྒྱ་སྒོའི་ཕོ་བྲང་དུ་སླེབས་མ་ཐག་གྲྭ་པ་རྣམས་དང་བཅས་མཚེར་ས་བལྟས་ནས་རང་རང་གིས་ལྷས་ཐོ་དང་ཐབ་ཁ་བཙུག་པ་སོགས་
འདུག་རྒྱུའི་འགོ་བརྩམས། དེར་སྔ་སོར་སྡོད་པར་ཁས་བླངས་པའི་མཚམས་པ་ཐམས་ཅད་འཛོམས་པའི་ནུབ་གཅིག་བདག་གི་ཀུན་གཞི་འོད་གསལ་གྱི་མེ་ལོང་དུ་ཉིང་འཁྲུལ་
བག་ཆགས་ཀྱི་རི་མོ་ཅིར་ཡང་འཆར་བ་ལ། འཛིན་ཞེན་དགག་སྒྲུབ་དང་བྲལ་བའི་ལྟད་མོར་གནས་པའི་སྐབས་ཤིག་ཏུ། བུད་མེད་ཅིག་གིས་སྦལ་པ་དཀར་པོ་ཞིག་ཁྱེར་བྱུང་
ནས་དགེ་འདུན་དབང་པོས་འདི་འདྲ་བྱས་ཟེར་ནས་ཡུས་ཆེ་ཆེ་ལྟར་བྱས་བྱུང་བ་ལ། བལྟས་པས་སྦལ་པ་དེའི་སོག་པའི་སྟེང་ན་ཁྲག་སྨུག་ལག་མཐིལ་ཙམ་ཞིག་འདུག་པ་ལ། 
བཟོད་མི་ཐུབ་པའི་སྡུག་བསྔལ་གྱིས་དབུགས་ལྷོད་ལྷོད་དུ་འདུག་པ་མཐོང་བས། བྱང་ཆུབ་སེམས་གཉིས་ཀྱི་དམ་བཅའ་ཏུར་གྱིས་དྲན་ཏེ། བདག་གཞན་ནད་དང་གཉེན་པོའི་
རྣམ་པ་གཞི་མེད་དུ་མཐོང་བ་བཅོས་མིན་གྱི་ངང་ལས། གཞན་ཕན་རྟེན་འབྲེལ་གྱི་ཁྱད་ཆོས་ཙམ་དུ་ཕུ་དང་མཆིལ་མའི་ཆབ་ཀྱིས་བརླན་པས། མོ་རང་དགའ་གུས་ཀྱི་ངང་ནས་

ལོག་སོང་། ཡང་དེའི་ཞག་ཁ་ཤས་ཀྱི་རྗེས་སུའང་སྦལ་པ་དེ་ཁྱེར་བྱུང་བས། ཁྲ་སྨུག་དེ་སྨེ་བ་ཙམ་ལས་མེད་པར་གྱུར་ཏོ། ། ཡང་ལན་ཅིག་མོ་རང་བྱུང་ནས་ཁམས་མ་བདེ་
བས་བྱིན་རླབས་ཤིག་ཞུའོ། ། ཞེས་པ་ལ་བྱབས་ཁྲུས་དང་དུག་ཕྱུང་བྱས་མཐར་མོ་ལོག་སོང་བའི་རྒྱབ་ནས་བལྟས་པས། དེའི་རལ་པ་ཐམས་ཅད་སྦྲལ་ཤིག་ཤིག་འདུག་པས། 
དེ་ཀའི་ཉེ་ལོགས་སུ་ལོངས་སྤྱོད་པའི་ཆུ་མིག་ཅིག་ཡོད་པ་དེར་གནས་པའི་ཀླུ་ལ་ཕོག་ཐུག་སོང་བས་ལན་པར་ཁོ་ཐག་ཆོད་དོ། ། ཡང་ནུབ་ཅིག་གི་རྨི་ལམ་གྱི་སྣང་ཆ་ཙམ་དུ། 
མདུན་གྱི་ནམ་མཁར་རིགས་བརྒྱ་ཞི་ཁྲོའི་ལྷ་ཚོགས་ཐམས་ཅད་མ་འདྲེས་པར་བཀྲ་ལམ་གྱིས་ཤར་འདུག་པ་ལ། རྒྱུ་མཚན་ཅི་ཡིན་ངའི་གམ་དེར་བུད་མེད་ཅིག་འདུག་པ་དེར་
དྲིས་པས། ཁྱེད་རང་བསུ་མཁན་ཡིན་ཟེར་བ་དང་། ངས་ཀྱང་འགྲོ་རན་སྙམ་པ་དང་དེ་མ་ཐག། དར་དང་རིན་པོ་ཆེའི་རྒྱན་གྱིས་མཛེས་པའི་བུད་མེད་དཀར་སེར་དམར་ལྗང་
བཞིས། དར་ཡུག་ཆེན་པོ་ཞིག་བརྐྱང་བྱུང་བའི་སྟེང་དུ་ངེད་རང་གཉིས་བསྡད་པས། སྐད་ཅིག་ཏུ་ནམ་མཁར་གྱེན་དུ་བཏེགས་ནས་འགྲོ་གྱིན་ཡོད་པ་ལ། ནམ་མཁའ་ནས་

༄༅། །ཐུར་དུ་རྡོ་གྲུབ་རིན་པོ་ཆེ་ཕེབས་བྱུང་ནས། འདི་ཀ་ད་དུང་འགྲོ་མ་རན་གདུལ་སྐལ་མ་རྫོགས་པས་ད་ལྟ་ཕྱིར་སྐྱོལ་ཅིག་གསུངས་བྱུང་བ་དང་
མཉམ་དུ་རང་གནས་སུ་བཞག་འདུག་པས། གོང་གི་ཞི་ཁྲོའི་ལྷ་ཚོགས་ཐམས་ཅད་ཀྱང་རིམ་བཞིན་དུ་བདག་ལ་ཐིམ་བྱུང་བས། ལྷ་དེ་རྣམས་ཀྱི་བཀྲག་ཟེར་བཟོད་དཀའ་བ་
ཙམ་གྱི་ངང་ནས་མནལ་སད། དེ་སྐབས་ཉིན་སྣང་དུའང་སྣང་སྲིད་ཐམས་ཅད་ཞི་ཁྲོའི་ལྷ་ཚོགས་སུ་ཤར་ཞིང་། དེ་ཐམས་ཅད་ཀྱང་རིམ་པ་བཞིན་རང་ལ་ཐིམ་པས། མཐར་
རང་གི་ལུས་ཀྱང་ཁྲལ་མ་ཁྲོལ་མར་སོང་བ་དང་། རེས་འགའ་མེད་སྣང་འཆར་བ་དང་། ཕྱི་ནང་གི་རྟོག་ཚོགས་ཐམས་ཅད་རང་འགགས་སུ་འགྲོ་བ་དང་རེས་འགའ་ཤེལ་གྱི་
རི་རྩེ་ལྔ་པའི་རྩེ་རྣམས་སུ་རིགས་ལྔ་ཡབ་རྐྱང་དང་ཡབ་ཡུམ་ཟུང་འཇུག་རྣམས་རེས་མོས་སུ་འཆར་བ་དང་། ཡང་སྒོ་མ་བཞི་ལྕགས་ཀྱུ་མ་གནས་འགྱུར་ནས་ཞགས་པ་མ་
སོགས་རིམ་པར་གནས་འགྱུར་བ་དང་། རེ་འགའ་ཟ་འོག་ལྟ་བུའི་ངོས་སུ་རི་མོ་ཟླུམ་འཁྱིལ་དུ་སྣང་བརྙན་འཆར་བ་དང་། ཡང་འོད་དཀར་པོ་དབྱིབས་ཟླ་གམ་ལྟ་བུ་ཞིག་གི་

ངོས་སུ་སྣང་བརྙན་དུ་མ་འཆར་བ་སོགས་སྣ་ཚོགས་པ་བྱུང་ངོ༌། ། ཡང་ནུབ་གཅིག་གི་རྨི་ལམན། བུད་མེད་རིགས་ལྔ་དང་སྟོད་ཁེབས་གྱོན་པ་ཞིག་གིས། དར་དཀར་པོ་
ཞིག་གིས་ངའི་ལག་པ་ནས་བརྩིབས་ཏེ་འཐེན་བཞིན་པར། སྐུ་ཞབས་ནས་ཁྱེད་རང་ལ་ཕེབས་ཤིག་གནང་གིན་འདུག་ད་ལྟ་རང་འདོང་ཞིག་ཟེར་ནས་ཁྲིད་དེ་སོང་བས། 
ཤིན་ཏུ་ཉམས་དགའ་བའི་སྤང་ལྗོངས་ཤིག་ཏུ་མཁར་ཆེན་པོ་ཞིག་འདུག་པ་དེའི་ནང་དུ་སོང་བས། དེན་ཁྲོམ་ད་ལྟའི་རང་ཕྱོགས་ཁྲོམ་བཟའི་གྲྭ་པ་རྣམས་ཚོགས་ནས་སིདྡྷི་འདོན་
གྱིན་འདུག་པའི་དབུས་ཀྱི་རྒྱ་མཐོངས་ཁར་སྐས་ཤིག་བཙུགས་འདུག་པ་དེར་འཛེགས་ཏེ་སྟེང་དུ་ཕྱིན་པས། རིན་པོ་ཆེ་སྣ་ཚོགས་ལས་གྲུབ་པའི་ཁང་བཟང་ཞིག་གི་ནང་དུ་རྒྱུད་
སྡེ་སོ་སོའི་ལྷ་ཚོགས་དངོས་དང་འདྲ་བརྙན་འདྲེས་མར་ཡོད་པའི་དབུས་ན་སྐས་ཤིག་འདུག་པ་དེར་འཛེགས་ཏེ་ཐོག་ཏུ་སླེབས་པ་ན། ཁང་བཟང་གནམ་ས་ཐམས་ཅད་ཟ་འོག་
གིས་མཛེས་པ་ཞིག་གི་ཁྱིམ་སྟོད་དུ། མཐོ་ཞིང་མཛེས་པའི་ཁྲི་ཆེན་པོ་ཞིག་གི་ཁར་རྗེ་བླ་མ་ཀུན་མཁྱེན་ཆོས་ཀྱི་རྒྱལ་པོ་འཇིགས་མེད་གླིང་བའི་མཛེས་སྐུ་མཚན་དཔེའི་དཀྱིལ་

༄༅། ། འཁོར་ལྷན་ནེར་བཞུགས་འདུག་པས། དེ་མ་ཐག་ང་རང་ལ། བུ་ཕེབས་པ་ཡིན་ནམ། དེ་ཀ་ལེགས་འདུག་གསུངས་ཤིང་། ཁྲི་གདན་དེའི་
ཕྱེད་ཀའི་སྟེང་དུ་ང་རང་འདུག་ས་མཛད་བྱུང་བ་ལ། ང་ཡང་ཐེ་ཚོམ་མེད་པར་བསྡད་པས། ཡང་རེ་ཞིག་ན་རྡོ་བ་གྲུབ་ཆེན་རིན་པོ་ཆེ་ཕེབས་བྱུང་ནས་འདིར་འོངས་བ་གོ་བཅད་
གསུངས་ཤིང་བདག་གི་གཡོན་ལོགས་སུ་བཞུགས་ནས་ཡབ་སྲས་གཉིས་ཀའི་སྐུ་བར་བཞག་ནས་ཐུགས་ཀྱིས་མཉེས་མཉེས་དང་། སྤྱན་གྱིས་ཟུམ་ཟུམ། ཕྱག་གིས་བྱིལ་
བྱིལ་སོགས་མཛད་ནས། སྔོན་ཆད་ཀྱི་དགེ་བསྐུལ་དང་གཞན་ཕན་གྱི་བསམ་སྦྱོར་རྣམས་ལ་ཤིན་ཏུ་མཉེས་པའི་དབུགས་དབྱུང་དང་། ད་དུང་ཀྱང་འབྲེལ་ཚད་དགེ་ལ་བསྒྱུར་
བའི་ཐབས་བརྩོན་ཅིག། རེམ་རེམ་གསུང་བྱུང་བ་ལ། ངས་ད་དུས་དང་གནས་སྐབས་སེམས་ཅན་གྱི་བསམ་སྤྱོད་གང་ལ་དཔྱད་ཀྱང་འགྲོ་དོན་དཀའ་བར་འདུག། དེ་བས་རྗེ་
ཡབ་སྲས་ཀྱི་དྲུང་ན་སྡོད་པ་དྲག་པར་འདུག་ཞུས་པས། དེ་ལྟར་མ་ཡིན་ཁྱོད་རང་ད་ལྟ་རྨི་ལམ་འོད་གསལ་གྱི་ངང་ནས་ལན་ཅིག་སླེབས་པ་ཡིན་མ་གཏོགས། ངེས་པར་འོང་

བའི་སྐབས་ལ་ད་དུང་མ་སླེབས། སྙིགས་མའི་རང་སྟོབས་ཀྱིས་དུས་དབང་དུ་སོང་བའི་འགྲོ་བ་ལ་ཡིད་མ་སྐྱོ་བར། བྱང་ཆུབ་སེམས་གཉིས་ཀྱི་དམ་བཅའ་མ་ཉམས་པར་བྱ་
བ་ལས་ཀྱི་འཁོར་ལོས་མི་ཚེ་འདའ་བར་གྱིས་ཤིག། ངེད་ཅག་གཉིས་དང་ནམ་ཡང་འདུ་འབྲལ་མེད་དོ་གསུངས་ཤིང་། སྐུའི་གཡས་ཕྱོགས་ན་རྒྱ་ཅོག་ལྟ་བུ་ཞིག་གི་སྟེང་དུ་ལི་
དཀར་ལས་གྲུབ་པའི་ཐུབ་སྐུ་ཞིག་འདུག་པ། དེ་ཡང་མདུན་རྒྱབ་གཉིས་ཀར་ཞལ་ཕྱག་ཐ་ལེར་ཡོད་པ་ཞིག་ངའི་མགོར་བཞག་ནས་བླ་མའི་ཞལ་ནས་འདིའི་མིང་མཐོང་བ་དོན་
ལྡན༑གཏེར་གྱི་བུམ་པ། དགོས་འདོད་ཀུན་འབྱུང་སོགས་ཟེར་བ་ཡིན་པས་གསོལ་བ་ཐོབ་ཅིག་གསུངས་པ་ལ། ངས་བླ་མ་སངས་རྒྱས་དངོས་ཡིན་མོད་འདི་ལས་ལྷག་
པའི་འདྲ་བརྙན་མེད་སྙམས་ནས་གསོལ་བ་བླ་མ་ལ་བཏབ་སྟེ་གདུང་སེམས་འབྲལ་མི་ཕོད་པ་ལྟ་བུའི་ངང་ནས་འཕུར་ལྡིང་གི་རྣམ་པས་རང་གནས་སུ་ལོག་པ་རྨིས་སོ། ། ཡང་
ནུབ་ཅིག་མི་སྐྲ་ཁམ་ནག་ཐང་དུ་འཁྱིལ་བ་རས་དཀར་པོ་མེ་ཏོག་ཅན་གྱི་གོས་མང་པོ་བརྩེགས་ནས་གྱོན་པ་ཞིག་སྒོ་ནས་གྱེན་ལ་ལུས་ཕྱེད་ཐོན་ཙམ་འཛུལ་ནས། ཟླ་རྒྱལ་འཕེན་པོ་

༄༅། ། ཕེབས་ཀྱིན་ཡོད་ཟེར་བ་དང་། བལྟས་པས་འོད་ཀྱི་གུར་ཁྱིམ་དམར་པོ་ཞིག་གི་དཀྱིལ་ན་སྐུ་མདོག་དམར་པོ་མཛེས་ཤིང་བརྗིད་པ། རྒྱན་དང་ཆ་
ལུགས་ཐམས་ཅད་རྣམ་ཐོས་སྲས་ལྟ་བུ་འབྲུག་ལ་ཞོན་པ་འཁོར་རྐྱ་མི་དཀར་སེར་དམར་ལྗང་བརྒྱད་ཀྱིས་བསྐོར་བ་ཞིག་དལ་བུའི་འགྲོས་ཀྱིས་སླེབས་བྱུངནས། རྒྱུ་ཤེལ་ལས་
གྲུབ་པ། དབྱིབས་ཟླུམ་ལ་འཁྱིལ་བ། ཚད་མཐོ་སྐོར་ལོངས་པ་ཁ་དོག་མི་འདྲ་བ་ལྔ་ལ་དར་རང་མདོག་དང་མཚུངས་པ་རེ་བཏགས་ནས་མཇལ་དར་གྱི་ཚུལ་དུ་གཏད་པ་རྨིས། 
ཡང་དེའི་རྗེས་སུ་བཙུན་མོ་ཕེབས་ཀྱིན་ཡོད་ཟེར་བ་སླེབས་བྱུང་བས། དེ་ནི་ཁམས་དབུས་གཉིས་ཀའི་ཆས་འཆོལ་བར་བྱས་པ་ལ། ཤེལ་གྱི་རྣ་ལུང་སར་ཐུག་པ་འཁོར་མང་པོ་
དངབཅསཏེ་བྱུང་ནས། ཁ་ཆེའི་སྤོས་ཤེལ་རྩེ་གཞོང་པ་གང་ཕུལ་བ་རྨིས་པ་སོགས་ཉིང་འཁྲུལ་གྱི་རྣམ་པ་མཐའ་དག་བྲིས་པས་མི་ལངས་ཤིང་དགོས་པའང་ཆུང་ལ། 
འོན་ཀྱང་རྒྱུ་མཚན་མི་ཤེས་པའི་བླུན་དད་ཕྱོགས་གཅིག་པ་ཅན་འགས་རྨི་ལམ་ཚོའང་རྣམ་ཐར་དུ་འབྲི་དགོས་ཞེས་ནན་གྱིས་ཟེར་བ་ལྟར་རགས་རིམ་སྤེལ་བ་འདི་ཙམ་གྱིས་རེ་ཞིག་

ཆོག་གོ། དེ་ནས་དགུན་ར་བ་ནས་དབུ་བཙུགས་ཏེ། ཐུན་མོང་ཕྱི་ནང་གི་ཁྲིད་ཀྱི་མཐར་མི་ལའི་རྣམ་མགུར་དང་རྩ་གསུམ་སོགས་རྒྱུན་འདོན་རྣམས་ཀྱི་ལུང་། རྩ་གསུམ་
གསང་བ་སྙིང་ཐིག་གི་ཁྲིད་དབང་ལུང་རྣམས་དང་། སངས་རྒྱས་སྟོང་དབང་འཕྲད་ཚད་རང་གྲོལ་དང་བཅས་པ་ལན་གཉིས་དང་། གཞན་ཡང་བྲེལ་བས་མནར་བ་འགའ་
ཞིག་གི་ངོར་ཁྲིད་སྤུངས་ཤིག་དང་ལན་གསུམ་དང་། ཉི་གྲགས་སྨན་བླ་དང་རྡོར་སེམས་གཉིས་ཀའི་དབང་ལུང་། ཀར་གླིང་ཞི་ཁྲོའི་ལུང་རྣམས་བྱས་སོ་སོའི་མཐར་དགེ་སྡིག་
བླང་དོར་གྱི་ཁས་ལེན་སོགས་དགའ་རབ་བྱུང་ངོ་། ། དེར་གྲྭ་པ་ཁ་ཤས་ལ་རྩ་རླུང་གི་ཁྲིད་ལུང་སོགས་བྱས་པའི་རྗེས་དགུན་ཐའི་ནང་ནས། དགེ་མང་གི་འབོད་མི་བྱུང་བ་དེར་
སོང་སྟེ། སངས་རྒྱས་སྟོང་དབང་འགྲོ་དྲུག་རང་གྲོལ་བཅས་བསྐུར་མཐར། དེར་ཡང་ཨ་མི་དྷེ་ཝ་དང་མ་ཎི་དུང་ཕྱུར་ཁས་ལེན་པ་ལྔ་དྲུག་ཙམ་དང་། ཁ་དུད་དང་སྣ་དུད་
གཅོད་པ་ཡང་ཁ་ཤས་བྱུང་ངོ་། ། དེ་ཀ་ནས་རང་གནས་སུ་སླེབས་པའི་ཞག་ཁ་ཤས་ཀྱི་འཕྲོའི་སྐབས་ཤིག་གི་ཉིན་སྣང་ལ། མིག་ལམ་གྱི་མཐོང་སྒོ་ཡོལ་བས་བསྒྲིབས་པ་ལྟ་བུ་

༄༅། ། ཞིག་བྱུང་བ་དེ་རལ་སོང་བ་དང་། སྐད་ཅིག་གིས་ངའི་སྔོན་བུད་མེད་དབུས་པའི་ཆས་ཅན་གཅིག་དང་ཀེང་རུས་གཅིག་གཉིས་སླེབས་འདུག་
པས༑ དེ་གཉིས་ཀྱིས་ང་རང་ཁྲིད་ནས་ཙ་རི་ལྟ་བུའི་རོང་ཆེན་ཞིག་ཐུར་དུ་ཕྱིན་པས། ཁ་མདོར་སླེབས་སུ་ཉེ་བ་ན། བུད་མེད་དེས་གང་དེ་ལ། ད་ཀུན་ལ་ཆ་གྱིས་ཤིག །ཟེར་
བ་དང་མཉམ་དུ་གིང་དེ་མྱུར་བར་སྔོན་དུ་བརྒྱུགས་ནས་ཁ་མདོར་རི་ཏོག་ཏོག་ཅིག་འདུག་པ་དེའི་རྩེར་བུད་ནས་ཀྭི་བཏབ་པས། ཕྱོགས་ཕྱོགས་ཀྱི་ལུང་མདོ་མང་པོ་ཞིག་ནས་
ཁྲོམ་ཤིན་ཏུ་མང་པོ་རྩིས་ཀྱིས་མི་ལངས་པ་ཞིག་འདུས་ནས་ཆོས་ཁྲི་དཀྱིལ་འཁོར་བཅས་འཛོམས་འདུག་པར། དབང་དང་བྱིན་རླབས་བྱས་ཤིང་མཐར་དགེ་སྡིག་བླང་དོར་གྱི་
དམ་བཅའ་རེ་དང་བཅས་རང་གནས་སུ་ཕྱིན་ཏོ། ། ཡང་སྐབས་ཤིག་ཏུ་ནམ་མཁའ་ནས་བུད་མེད་ཅིག་གིས། ཁྱོད་ཀྱི་སྟེང་དུ་ཧོར་དམག་འོང་གིན་ཡོད་པས་འདུ་ཤེས་ལྷོད་ལ་
སྡོད་ཟེར་བ་དང་། བལྟས་པས་བླ་མ་རྒན་གཞོན་ཤེས་རྒྱུ་གཉིས་ཀྱིས་དམག་དཔོན་བྱས་པའི་གྲྭ་དམག་ཤང་ལང་ཐོགས་པ་མང་པོ་སླེབས་བྱུང་ནས་ཐམས་ཅད་ཀྱིས་ང་ལ་སོད་

སོད་ཆོད་ཆོད་ཟེར་ནས། མཚོན་ཆར་ཕབ་མཐར། བླ་མ་གཅིག་པོས་ད་ཅི་རེད་ཐལ་ཟེར། ཅིག་ཤོས་ཀྱིས་ཅི་ཡང་མ་རེད་ཟེར། འོ་ན་མི་ཆོད་པ་ཨི་རེད་ཟེར་བ་ལ། 
བརྒྱབ་ཚད་ཐལ་མར་འགྲོ་ཡིན་འདུག་ཟེར། འོན་ཅི་རེད་ཟེར། རྨ་མི་འདུག་ཟེར་བས། ད་གྱི་བུད་མེད་དེས་ནམ་མཁའ་ནས་བཞད་གད་ཆེན་པོ་གཅིག་དང་མཉམ་དུ་འཛིན་
མེད་ནམ་མཁའི་ལུས་ལ་བསམ་ངན་མཚོན་གྱིས་གཅོད་པ་མཚར་ཆེ་ཟེར་བ་ལྟ་བུའི་ཚིགས་སུ་བཅད་པ་མང་པོ་མགུར་དུ་བླངས་བྱུང་། དཔྱིད་འབྲིང་ཟླ་བ་གཉིས་པར་དགེ་མང་
དུ་འདུས་ཚོགས་བཞི་བརྒྱ་ལྷག་བཅས་ལ་མ་རིག་མུན་སེལ་གྱི་སྒོ་ནས་སངས་རྒྱས་སྟོང་དབང་དང་ཞི་ཁྲོའི་དབང་ཆོག་འགྲོ་དྲུག་རང་གྲོལ་རྣམས་བསྐུར། མ་ཎི་སིདྡྷི་དུང་ཕྱུར་
ལྔ་དྲུག་ཙམ་དང་དགེ་རྩ་ཆེ་ཕྲ་ཁས་ལེན་དང་ཁ་དུད་སྣ་དུད་བཅད། དེ་ནས་ཡར་སླེབས་འཕྲལ་རང་གནས་ཀྱི་དགེ་འདུན་ལྔ་བཅུ་ཙམ་ལ་སྦྱིན་སྲེག་འབུམ་ཚོགས་བསྐང་སྟོང་
ཕྲག་ལྔའི་ཡོན་དུ་བསོད་བཏགས་རེ་དང་གྲྭ་པ་ལྔ་རེ་ལ་ཀོབ་རྩེ་བག་རེ་ཕུལ། དབྱར་རའི་ནང་བ་ཐུར་སྡེ་ཤོག་ཏུ་ཕྱིན་འདུས་ཚོགས་མང་ཞིག་ལ་སངས་རྒྱས་སྟོང་དབང་ཞི་ཁྲོའི་

༄༅། །དབང་འཕྲད་ཚད་རང་གྲོལ་སྨིན་རྒྱས་བསྐུར། ཁ་དུད་སྣ་དུད་དང་མནའ་བཅད། མ་ཎི་སིདྡྷི་དུང་ཕྱུར་ཁ་ཤས་སོགས་དགེ་བསྐུལ་བཟང་པོ་བྱུང་། 
དེནས་ཡར་སླེབས་ཚེ་རྫོགས་ཆེན་ཕྱག་མཛོད་ཆོས་སྐྱོང་ཁྲོམ་བཟའི་ནང་དུ་བྱོན་པ་དང་འཕྲད། རྫོགས་ཆེན་སྤྲུལ་སྐུ་རིན་པོ་ཆེའི་སྐུ་གེགས་སེལ་ཆེད་དུ། གླིང་རྗེ་དྲུང་ནས་
བརྟགས་བབས་ཨོ་རྒྱན་ཆེན་པོའི་སྣང་བརྙན་སྤྲུལ་སྐུ་ཉིད་ཀྱི་སྐུ་ཚད་ལས་མི་ཆུང་བ་ཞིག་བཞེངས་དགོས་ཚུལ་གྱི་གླེང་མོ་བྱུང་བས་ཞལ་འདེབས་སུ་དངུལ་སྲང་ཉེར་ལྔ་ཕུལ། 
སླར་ཡང་དེ་ཀའི་ཆ་རྐྱེན་དུ་ཁྲོམ་བཟའ་བ་ཐུར་གཉིས་ལ་དཀར་ལྡོམ་ཞིག་བྱས་ནས་སླར་སྟོན་ཐོག་དེར་དཔོན་སློབ་སྒར་དབུ་མདོར་འདུག་པ་ལ་ཆིབས་བསུ་དང་། མ་མོའི་
མདོར་གྲ་སྒྲིག་བྱས། རང་གནས་སུ་གདན་དྲངས་ཏེ་ཐུགས་རྗེ་ཆེན་པོའི་དབང་ཞིག་ཞུས། འབུལ་མཚོན་དངུལ་སྲང་བཅོ་ལྔའི་གཙོས་བདུན་ཚན་དང་བླ་མཆན་གྲྭ་ཚང་བཅས་
ལ་སྐབས་ཐོབ་ཀྱི་འབུལ་བ་བྱས། དེ་རྗེས་ས་ཡོས་ཟླ་བ་བཅུ་པར་འདུས་པ་བརྒྱ་ལྷག་ཙམ་ལ་ཀློང་སྙིང་གི་ཟབ་ཁྲིད་ཡོངས་རྫོགས་དང་འདུས་པ་བཞི་བརྒྱ་ཙམ་ལ་སངས་རྒྱས་

སྟོང་དབང་ཞི་ཁྲོའི་འཕྲད་ཚད་རང་གྲོལ་གྱི་དབང་རྣམས་བསྐུར། དགེ་བསྐུལ་སྔར་རྒྱུན་ལྟར་བཟང་པོ་བྱུང་། ལྕགས་འབྲུག་ཟླ་དང་པོའི་ཚེས་གཅིག་ནས་རང་གནས་ཀྱི་གྲྭ་པ་
བརྒྱད་དང་བཅས་རྫོགས་ཆེན་དགོན་དུ་བསྐྱོད། གོང་ཁེབ་ཐང་དུ་ཞག་ས་ཕོག་ནུབ་རྨི་ལམ་དུ་གུར་ཆེན་པོ་ཞིག་གི་ནང་དུ་ཁྲི་མཐོན་པོའི་ཁར་ང་རང་འཁོད་དེ་ཉི་གྲགས་སྤྲུལ་སྐུ་
དང་རྫ་སྨན་རྒྱས་སྤྲུལ་སྐུ་ཡིན་ཟེར་བ་གཉིས་གྲྭ་ཚང་བཅས་ནས་དབང་ཞུ་བ་དང་བཀུར་བཟོས་ཆེན་པོ་བྱེད་པ་རྨིས། ཚེས་དགུ་ལ་རུ་དམ་བསམ་གཏན་ཆོས་གླིང་དུ་འབྱོར། 
ཆོས་ཁྲིམས་པ་པདྨ་ལྷུན་གྲུབ་དང་ནོར་མཆོག་གཉིས་ལ་སྐུ་མདུན་ནས་བཀྲ་ཤིས་ཁ་བཏགས་དང་ཇ་འོ་འབུད་ཤིང་བཅས་བསྐུར་བྱུང་། ཕྱིར་ཉིན་ཉི་མ་རྩེ་ཤར་ཤར་གྱི་རྒྱལ་ཐོ་
གྲོལ་བ་དང་ནང་དུ་ཕྱིན་ཏེ་དབང་ཞུས། ཚེས་བཅུའི་འཆམ་སོགས་མཇལ། དེ་ནས་ཉིན་ཤས་ཀྱི་འཕྲོརརྫོགས་ཆེན་རིན་པོ་ཆེ་ནས་སྒྲུབ་ཐབས་འདོད་འཇོའི་བུམ་བཟང་གི་དབང་
གི་དབུ་འཛུག་པ་དང་མཉམ་དུ་ཁོ་བོས་ཀྱང་དེ་གའི་མོས་ལྡན་འགའཞིག་གིས་བསྐུལ་ལྟར་ཐུན་མོང་ཁྲིད་ཀྱི་དབུ་བཙུགས། ཞག་ཤས་ནང་སྤྲུལ་སྐུ་རིན་པོ་ཆེ་གྲོང་ཆོག་ཅིག་ལ་

༄༅། ། ཕེབས་ཉིན་ཞལ་བཀོད་ལྟར་འདུས་ཚོགས་ཉིས་བརྒྱ་ལྷག་ཙམ་ལ་རིགས་འདུས་ཀྱི་ལྷ་དབང་བསྐུར་ནས་སྣ་དུད་གཅོད་པ་སོགས་དགེ་རྩ་ཁས་ལེན
ཆེ་ཕྲ་རེ་ཀུན་གྱིས་བྱས། དེནས་སྤྲུལ་པའི་སྐུ་རིན་པོ་ཆེ་ནས་འདུས་པ་མདོའི་དབང་གི་སྟ་གོན་བཞག་ནུབ་རྨི་ལམ་དུ་ལུང་མདོ་ཞིག་ཏུ་མཆོད་རྟེན་དཀར་པོ་སྒོ་བཞི་པའི་ནང་དུ་ཁོ་
བོ་འདུག་པ་ལ་ཕྱོགས་ཀུན་ནས་མཇལ་མཁན་མང་པོའི་མཇལ་དར་གྱིས་སྒོ་རྣམས་ཕྱུར་བུར་ཁེངས་པ་ཞིག་རྨིས། ཡང་ནུབ་ཅིག་གླང་ཆེན་ཞིག་གི་སྤྱི་བོར་རྣམ་རྒྱལ་ཁང་བཟང་
ཡོད་པ་དེའི་ནང་དུ་ང་རང་བསྡད་ནས་ཀུན་ལ་དབང་སྒྱུར་ཞིང་མངའ་འོག་ཏུ་ཚུད་པས་ལྷའི་དབང་པོ་ཡིན་སྙམ་པ་ཞིག་རྨིས། དབང་དེ་གཉིས་རྫོགས་མཚམས་སྔར་གྱི་ཨོ་རྒྱན་
ཆེན་པོའི་སྐུ་བརྙན་གསེར་ཟངས་ཀྱིས་བཞེངས་ཀྱིན་འདུག་པའི་ཞལ་འདེབས་ཡང་བསྐྱར་དར་དང་དངུལ་སྲང་ལྔ་བཅུ་ཕུལ། དབང་ཡོན་དངུལ་སྲང་བརྒྱ་ཐམ་པའི་གཙོས་དགུ་
ཚན་ཞིག་ཕུལ། དེར་ཟེ་ཆེན་མཆོག་སྤྲུལ་དཔོན་གཡོག་ནས་ཀྱང་རིག་འཛིན་འདུས་པའི་ལྷ་དབང་དགོས་གསུངས་པ་ལྟར་ཕུལ། སླར་ཡང་རྫོགས་སྤྲུལ་རིན་པོ་ཆེས་ཀློང་སྙིང་

པུས་ཏི་གཉིས་ཀྱི་དབང་ལུང་། རྡོ་རྗེ་ཕུར་པ་རྒྱུད་ལུགས་ཀྱི་དབང་ལུང༌། ཕུར་པ་ཡང་གསང་གི་ལུང་། འཇམ་དཔལ་གཤིན་རྗེ་ཁྲོ་ཆུའི་དབང་། རྟ་མགྲིན་དྲེགས་པ་ཟིལ་
གནོན་གྱི་དབང་། ཐེག་གླིང་རྒྱལ་སྲས་ཀྱི་ཆོས་སྐོར་ཁ་ཤས་ཀྱི་དབང་ལུང་བཅས་དགྱེས་བཞིན་བསྩལ། དེ་སྐབས་བདག་ལ་གླིང་རྗེ་དྲུང་གི་དགོངས་པར་རྐྱེན་འཚུབས་ཡོད་
གསུངས་པས་རྐྱེན་སེལ་དུ་རྫོགས་ཆེན་དགོན་དུ་ཚེ་བསྙེན་དུང་ཡོན་དངུལ་རྡིལ་ཚད་གཅིག། རང་གནས་ལྕོག་སྒར་དུ་ཤེར་སྙིང་འབུམ། ཕུར་པའི་བསྙེན་པ་བྱེ་བ། གསོལ་
ཁྲསྟོང་ཚར་རྣམས་ཀྱི་ཡོན་བསྐུར་ནས་གྲྭ་པ་རྣམས་རང་གནས་སུ་ལོག། ང་རང་གཟིམ་ཆུང་ཕྱི་མའི་ནང་དུ་སྤོས་ནས་མཆོག་སྤྲུལ་རྣམ་གཉིས་ཀྱི་གཙོས་ཚོགས་པ་ཉི་ཤུ་ཙམ་ལ་
ཀློང་སྙིང་ཐུན་མོང་ཕྱི་ནང་གི་ཁྲིད་དང་ཁྱད་པར་གྱི་ཁྲིད་བཅས་དང༌། ཡབ་རྗེ་དམ་པ་མཁྱེན་བརྩེ་རིན་པོ་ཆེའི་རྣམ་ཐར། ཡོན་ཏན་མཛོད་ཀྱི་ལུང་བཅས་ཕུལ། ལེགས་དགོན་
སྤྲུལ་སྐུ་གཉིས་ཀྱི་གཙོས་ཚོགས་པ་སྔ་ཕྱི་ཁ་ཤས་ལ་མི་ལའི་དབང་དང་ཁྲིད་སྤུངས་གསུམ་བཞི་ཙམ་བཤད། རྫོགས་ཆེན་མཆོག་སྤྲུལ་ནས་སྐུ་ཞབས་གསུང་འབུམ་ཡོངས་

༄༅། །རྫོགས་ཀྱི་ལུང་དགོས་གསུངས་ཀྱང་མི་ནུས་པས་གནང་བ་ཞུས་ཏེ་རང་གནས་སུ་ལྡོག་པར་བརྩམས། གང་གི་མདུན་ནས་གནང་སྦྱིན་བཀྲ་ཤིས་
ཁ་བཏགས། བཟང་ཇ་ཇ་སྒམ་གཅིག། གཟིག་ལྤགས། སྲམ་ལྤགས། ཝ་ལྤགས། གོས་ཡུག། ལིང་ཡུག། རས་ཡུག་བཅས་གནང་བྱུང་བ་རྟེན་འབྲེལ་མཚོན་དར་
དེ་མ་གཏོགས་གང་ཡང་མི་དགོས་པའི་རྒྱུ་མཚན་ཞུས་ཏེ་སླར་ཕུལ། གཉེར་ཚེ་བཀྲ་དཔོན་གཡོག་གཉིས་ཀྱིས་བསྐྱལ་ནས་ཀི་ལུང་དགོན་དུ་འབྱོར། དེ་ནས་ཡར་རང་སྒར་དུ་
སླེབས་འཕྲལ། འདུས་ཚོགས་བརྒྱ་ལྷག་ལ་ཁྲིད་བཤད་དང་སངས་རྒྱས་སྟོང་དབང་འཕྲད་ཚད་རང་གྲོལ་བདེ་ཆེན་ཞིང་དབང་བཅས་བསྐུར། ཚེ་ཐར་ལྔ་བཅུ་རེ་དང༌། 
མ་ཎི་དུང་ཕྱུར་རེ་སོགས་དགེ་རྩ་ཆེ་ཕྲ་ཁས་ལེན་ཀུན་གྱིས་བྱས། དེ་ནས་དབྱར་རའི་ནང་བླ་མ་དྲུག་གིས་གཙོས་འདུས་ཚོགས་ལྔ་བཅུ་རྩ་ལྔ་ལ་ཉིན་བཞིའི་གསོལ་ཕོགས་ཕུལ་
ནས༑ ཀར་གླིང་ཞི་ཁྲོའི་ཆོ་ག་སྒྲུབ་མཆོད་ལྟར་བགྱིས། བླ་མ་རྣམས་ལ་དར་རས་བུབས་ཇ་བག་རེའི་འབུལ་བ་དང་། ཚོགས་མང་ལ་དར་རེ་དང་ཇ་བག་རེ་ཕུལ། དབྱར་

འབྲིང་ཚེས་མགོ་དེར་བྲོས་སོའི་ཤོག་ལ་ཁྲོམ་དབང་ཞིག་བསྐུར། ཐ་མ་ཁའི་རིགས་བཅད། བཟླས་བརྗོད་ཕྱག་སྐོར་སོགས་དགེ་བསྐུལ་བཟང་པོ་བྱུང་། མི་ལྔ་ལ་ཉིན་བཅུའི་
ཕོགས་དང་མི་རེ་ལ་ཇ་བག་ཕྱེད་གཉིས་རེའི་ཡོན་བཅས་སཱཙྪ་འབུམ་ཐེར་གཅིག་བཏབ། ཚེས་བཅུ་གསུམ་ལ་རབ་གནས་བསྔོ་སྨོན་བྱས། རང་སྒར་དུ་ཕྱིན་ནས་མཚམས་ལ་
ཡོད་སྐབས། རྫོགས་ཆེན་མཆོག་སྤྲུལ་རིན་པོ་ཆེའི་སྒར་དཀར་ཆེན་འབྲུ་དྲུག་ཐང་ལ་ཕེབས་སྐད་ཐོས་ནས། མཚམས་གྲོལ་ནས་མདུན་དུ་སོང་། རང་གི་ལྕོགས་སྒར་དུ་
གདན་དྲངས་སྟོང་དབང་དང་རྟེན་གསུམཾ་རབ་གནས་ལྷ་ཁྲུས་སོགས་ཞུས། དབང་ཡོན་མཎྜལ་མཚོན་བཀྲ་ཤིས་པའི་ལྷ་རེག་སྲིད་དུ་རིང་བ། སྐུ་རྟེན་བྱམས་མགོན་ཟངས་
གསེར་ལས་གྲུབ་པ་མཐོ་ཚད། གསུང་རྟེན་དུང་དཀར་སྤུས་ལེགས། ཐུགས་རྟེན་རྡོར་དྲིལ། རྒྱ་གླིང་དང་སྦུག་ཆོལ། ཕྲེང་བ་རྒྱན་སྣ་ཚོགགས་ཀྱིས་སྤུད་པ། རས་བུབ། 
ལིང་ཡུག། གོས་ཡུག། ཝ་ལྤགས། གཟིག་ལྤགས། དངུལ་རྡིལ་ཚད་གསུམ་བཅས་ཚན་གྲངས་བཅོ་ལྔ་དང་། བླ་མཚན་ལ་དར་རས་ཡུག་དངུལ་སྲང་བཅུ། གྲྭ་པ་

༄༅། །རྣམས་ལ་ཇ་བག་བརྒྱད་འབུལ་བ་སྐབས་ཐོབ་དང་། གྲྭ་མང་ཀུན་ལ་དར་འགྱེད་བཅས་ཕུལ། ལེགས་པའི་བཀའ་མཆིད་དང་ཡོན་བསྔོ་བསྩལ་
ནས་ཆིབས་ཁ་བསྒྱུར། དེ་རྗེས་ཟེ་ཆེན་མགྲོན་གཉེར་བྱུང་བས་རབ་འབྱམས་ཡང་སྲིད་རིན་པོ་ཆེ་ཟླ་སྟོད་དུ་ཕེབས་ཡོད་པས་ཁྱེད་ཀྱིས་གདུལ་བྱའི་སྣ་འདྲེན་ཞིག་ཅིས་ཀྱང་དགོས་
ཞེས་བཀའ་ནན་མོཛད་པ། ཕྱིར་ཉིན་མདུན་དུ་ཕྱིན་ནས་མཇལ་ཕྱག་རྟེན་ལྷ་རེག་དང་བཅས་ཏེ་གང་ཅིའི་གསུང་མཆིད་དང་ཕེབས་བཞུགས་འདི་བྱེད་ཀྱི་སྟ་གོན་བརྩམས། 
ཡོན་བདག་རྣམས་ལ་གདན་དགོས་ཚུལ་སྨྲས། རང་གནས་ལྕོག་སྒར་དུ་གདན་དྲངས། ཐུགས་རྗེ་ཆེན་པོའི་དབང་ཞིག་ཞུས། མཎྜལ་མཚོན་བཀྲ་ཤིས་པའི་དར། སྐུ་རྟེན་ཚེ་
དཔག་མེད་ཀྱི་འདྲ་སྐུ། གསུང་རྟེན་བཟང་སྤྱོད་གསེར་བྲིས་མ། ཐུགས་རྟེན་མེ་ལོང་། རས་ཡུག། གོས་ཡུག། ཝ་ལྤགས། དངུལ་སྲང་ཉེར་ལྔ་བཅས་ཚན་བདུན། 
བླ་མཆན་དང་གྲྭ་ཚང་རྣམས་ལའང་གང་འཚམས་ཀྱི་འབུལ་བ་བྱས། དེ་ནས་རིམ་བཞིན་ཞབས་འདེགས་བྱས་ནས་ཡོན་བདག་རྣམས་སར་ཕེབས། དེ་ཤོག་བྱོན་པ་འཇགས་

ནས་ཁམས་བདེ་ཞུས། ཡར་འོང་ལམ་ཀཐོག་ཉིན་དགོན་སྤྲུལ་སྐུ་ཕེབས་འདུག་པ་མཇལ་ནས། གསོལ་སྟོན་མཚོན་ཤ་དཀར་མཐུད་ལོག་དང་། ཇ་ཁོར་དྲུག་གཅིག་གིས་
འབྲེལ་པ་བྱས་ནས་རང་གནས་སུ་འབྱོར། དེ་འཕྲལ་ཆབ་མདོའི་ལྷ་བཟོ་གཉིས་ནས་སངས་རྒྱས་སྟོང་སྐུ་ཞིག་བསླུས་པའི་ཡོན་དངུལ་སྲང་ཉེར་ལྔ་ཕུལ། ཨོ་རྒྱན་སྟོང་སྐུ་ཞིག་
བཞེངས་སུ་བཅུག། ཡོན་ཇ་ཁོར་དྲུག་བརྒྱད་དང་དངུལ་གྱི་རྣ་ལུང་བུབ་བཅས་ཕུལ། སྐྱབས་མཆོག་རྡོ་གྲུབ་རིན་པོ་ཆེའི་མདུན་དུ་དངུལ་སྲང་ཉེར་ལྔ་འབུལ་རྒྱུ་བླ་མ་བློ་བཟང་
ནོར་བུ་ལ་བསྐུར། ཁོང་ལ་ཇ་ཁག་དྲུག་ཅིག་ཕུལ། སྟོན་ཐའི་ནང་འཇུ་ཉུང་དུ་ཕྱིན། འདུས་ཚོགས་ཕྱེད་དང་ཉིས་བརྒྱ་ཙམ་ལ་ཉིན་ཉི་ཤུའི་ཁྲིད་དང་། རིག་འཛིན་འདུས་པ། 
བདེ་ཆེན་ཞིང་སྒྲུབ། མི་ལ། ཐུགས་རྗེ་ཆེནཔོ། ཞི་ཁྲོ་འཕྲད་ཚད་རང་གྲོལ། སངས་རྒྱས་སྟོང་རྩའི་དབང་རྣམས་བསྐུར། དབང་ཡོན་དུ་དགེ་སྒྲུབ་སྡིག་སྤོང་རྒྱ་མི་ཆུང་བ་
རེ་དགོས་ཚུལ་ཁྲོམ་ལབ་བཏང་། དུད་ཆེན་རྣམས་ནས་ཚེ་ཐར་བརྒྱ་རྩ་རེ། འབྲིང་རྣམས་ནས་ལྔ་བཅུ་རེ་བཅས་ཚེ་ཐར་ཕོན་ཆེན་དང་། མ་ཎི་སིདྡྷི་ཨ་མི་རྡེ་ཝ་སོགས་དུང་ཕྱུར་

༄༅། ། མང་པོ་དང་། བདེ་སྨོན་ལྟུང་བཤགས་ཕྱག་སོགས་ལུས་ངག་གི་དགེ་རྩ་ཆེ་ཕྲ་མང་པོ། རི་དྭགས་གཡུང་དྭགས་ཚོགས་བཤས་སོགས་ཀྱི་སྡིག་
བཅད་མནའ་དང་ཁ་དུད་སྣ་དུད་གཅོད་པ་སོགས་དགེ་བསྐུལ་བཟང་པོ་བྱས། ཟླ་བ་བཅུ་གཅིག་པར་ཁྲོམ་བཟའ་ལྷ་མགོན་ཤོག་ལ་ཕྱིན་ནས། ཁྲིད་བཤད། རིག་འདུས། 
ཐུགས་རྗེ་ཆེན་པོ། བདེ་ཆེན་ཞིང་སྒྲུབ། མི་ལ། སངས་རྒྱས་སྟོང་རྩའི་དབང་རྣམས་རིམ་བཞིན་བསྐུར། མི་ལའི་མགུར་འབུམ་གྱི་ལུང་བཅས་གྲུབ། འབུལ་བ་ལ་ཁྲིད་
ཞུས་མཁན་རྣམས་ཀྱིས་ཁྲིད་སྦྱང་ཡོངས་རྫོགས་གཞིར་བཅས། མ་ཎི་སིདྡྷི་དུང་ཕྱུར་མང་པོ། སྒྲོལ་མ་ལྟུང་བཤགས་འབུམ་སོགས་དང་། ཚེ་ཐར་གཏོང་བ། སྡིག་པ་
གཅོད་པ་མནའ་དང་དུ་བ་གཅོད་པ་སོགས་དགེ་བསྐུལ་ལེགས་པོ་བྱུང་། ཡར་རང་གནས་སུ་འོང་ཐོག་གྲ་པ་བསྟན་བཟང་ན་ནས་ཞི་ཁྲོའི་གནས་སྟོང་གཅིག་གི་ཡོན་ཇ་འཁོར་
དྲུག་ལྔ་རྒྱབ་ཆོག་བྱས། དེར་གནས་ཀྱི་སྐོར་འདུས་ཚོགས་མང་ཞིག་ལ་ཁྲིད་བཤད་དང་། རིག་འདུས། སངས་རྒྱས་སྟོང་དབང་རྣམས་བསྐུར། རྗེ་བཞད་པ་རྡོ་རྗེའི་མགུར་

འབུམ་གྱི་ལུང་བཀླགས། ཁས་བླངས་པའི་རིམ་པ་མ་ཎི་སིདྡྷི་དུང་ཕྱུར་མང་པོ་དང་། ཕྱག་བཟླས་བརྗོད་སོགས་དགེ་བ་སྣ་མ་འགགས་པ་ཆེ་ཕྲ། ཚེ་ཐར་མང་པོ་བཅས་དགེ་
བསྐལ་དགའ་རབ་ཅིག་བྱུང་། ཆུ་ཐིགས་བསགས་པས་བུམ་པ་གང་བའི་དཔེས་འབུལ་བ་ངོ་མ་ལྡོག་ཙམ་རེ་བླངས་བ་རྣམས་དང་གཤིན་པོ་རྣམས་ལ་བསྔོ་རྟེན་རེ་བྱུང་བ་ཀུན་
བསགས་ཏེ། སྔར་བཞིན་དེར་གནས་ཀྱི་བླ་མ་བཅུས་གཙོ་མཛད་ཚོགས་པ་བརྒྱད་ཅུ་ཙམ་གྱིས་ཉིན་བཞིར་ཞི་ཁྲོའི་ཆོ་ག་ཡི་རངས་པ་མཛད། བླ་མ་རྣམས་ལ་དར་རས་བུབ་ཇ་
བག་རེ་དང་། ཚོགས་པ་བྱིངས་ལ་དར་ཇ་བག་རེ་ཕུལ། ཟླ་བ་གཉིས་པར་ཀི་ལུང་དགོན་དུ་ཕྱིན། འདུས་པ་བརྒྱ་ལྷག་སྐོར་ལ་རྫོགས་པ་ཆེན་པོ་ཀློང་སྙིང་གི་ཁྲིད་དང་། 
རིག་འདུས་དབང༌། འཕྲད་ཚད་རང་གྲོལ། མ་རིག་མུན་སེལ་དང་འབྲེལ་བའི་སངས་རྒྱས་སྟོང་དབང་། རྗེ་བཙུན་མགུར་འབུམ་ལུང་བཅས་གྲུབ་འཕྲལ། ཁས་ལེན་ལ་བླ་
མ་རྣམས་ཀྱིས་གྲོང་ཆོག་སྲུང་བ་བྱེད་དུས་གསོལ་ཆས་གནག་ལུག་གང་རུང་རེ་བཤའ་སྲོལ་ཡོད་པ་བཤར་མི་འཇུག་པ་དང་། བླ་གྲྭ་བྱིངས་ཀྱིས་ལོ་མཚམས་ཁས་ལེན་པ་མང་

༄༅། ། པོ་དང་། ཚོགས་ནས་ངག་སྡོམ་པ། མ་ཎི་སིདྡྷྲི་དུང་ཕྱུར་ནས་ཁྲི་འབུམ་ཡན་མང་པོ། ཚེ་ཐར་མང་ཞིག། མི་ནག་པ་རྣམས་ནས་ཇག་རྐུན་
སྤོང་བ་དང་ཟི་ལིང་དུ་ལུག་འདེད་པ་མནའ་དང་ཁ་དུད་སྣ་ཐ་གཅོད་པ་སོགས་དགེ་བསྐུལ་བཟང་པོ་གྲུབ། རང་གནས་སུ་ཕྱིན་ཚེ་ཁྲོམ་བཟའི་རུ་ནང་དུ་མཁས་དང་གྲུབ་པའི་
དབང་ཕྱུག་བླ་མ་དམ་པ་འཇིགས་མེད་སྐལ་བཟང་རྒྱ་ཡུལ་ནས་ཕེབས་འདུག་པའི་སྐད་ཆ་ཐོས་ཏེ། ཕེབས་བསུར་ཕྱིན་པ་མཇལ་རྟེན་ལྷ་གོས། ཝ་ལྤགས། གཟིག་ལྤགས་
བཅས་ཕུལ། ་ནང་ལུགས་ཀྱི་གླེང་མོལ་ཡིད་ཚིམ་པར་གྲུབ་རྗེས་དམ་པ་ཉིད་ཚ་གཟིམས་སུ་བྱོན་པ་ལ་གསོལ་ཇ་ཆུ་མཇུག་བག་གཅིག་ཕུལ་ཏེ་ཁོ་བོ་རང་གནས་དབེན་ངོགས་སུ་
ལོག་སྟེ། སྔོན་འགྲོའི་ཁྲིད་བཤད་དང་། རིག་འདུས། འདོད་འཇོའི་བུམ་བཟང་ཡོངས་རྫོགས། མི་ལའི་དབང་དང་རྣམ་ཐར་གྱི་ལུང་བཅས་གྲུབ་རྗེས། བླ་གྲྭ་ཀུན་ཚོགས་
ནས་སྨྲ་བཅད་དང་འགའ་ཞིག་ལོ་གཉིས་གསུམ་རེའི་མཚམས་དང་། ཞག་བརྒྱ། ཟླ་མཚམས། མ་ཎི་སིདྡྷི་དུང་ཕྱུར་བཅུ་བཞིས་གཙོས་ཚེ་ཐར་དར་ལྕོགས་མར་མེ་ཕྱག་

ཡིག་བརྒྱ་ལ་སོགས་པའི་དགེ་སྒྲུབ་སྣ་མང་། མགོན་པོ་དོན་འགྲུབ་ཅེས་སྡིག་ཚོང་ལ་སྲེད་པ་ཞིག་ཟི་ལིང་དུ་ལུག་མི་འདེད་པ་དང་ལོ་དགུར་སྡིག་པ་གཅོད་ཟེར་བས་མཚོན་སྡིག་
བཅད་མནའ་དང་ཁ་དུད་སྣ་ཐ་གཅོད་པ་སོགས་སྡིག་སྤང་གང་འགྲུབ་བཅས་མཐར་ཆགས་ལེགས་པོ་བྱས། སྒྲོལ་མ་འབུམ་ཐེར་ཡོན་དུ་ཇ་ཁག་དྲུག་ཕྱེད་བདུན་ཕུལ། དེ་གའི་
དབྱར་ཐོག་ཁོ་བོ་སྒྲུབ་མཚམས་ཤིག་ལ་ཡོད་སྐབས། གྲྭ་པ་བསྟན་བཟང་སྔ་སོར་ནད་གཞི་ཡོད་པ་འགྲུལ་སྣ་ལྟ་བུ་ཞིག་གིས་བསླངས་ཏེ་ན་ནས་ཞི་ཁྲོའི་གནས་སྟོང་དང་སྨན་བླ་
ཁྲི་ཚར་ཡོན་ཇ་འཁོར་དྲུག་ཕྱེད་དང་བཅུ་གསུམ་རྒྱབ་ཆོག་བྱས་ཀྱང་མ་ཕན། དེ་སྐབས་སྐུ་ཞབས་སྤྲུལ་སྐུ་ཕྱག་ཚའི་ནང་བྱོན་ཡོད་པ་གདན་འདྲེན་དུ་བཏང་ནས་ཕེབས། 
ཞག་གསུམ་ལ་གཅོད་མཛད། མདོས་བསྐྱངས། དཔལ་ཆེན་དབང་གནང་། མཎྜལ་རྟེན་དར། ཕྲུགསཾ་གཟན་གན་སྦྱར་མནབ་ཚར་སྤུས་ལེགས། གུར་ཀླདནག། དངུལ་
སྲང་བརྒྱ་ཕྲག་བཅས་དང་། བླ་མཆན་ལ་རས་ཆེན་བུབ་དར། གྲྭ་པ་རྣམས་ལ་དར་རེ་དང་། ད་ཟི་ཧོ་ཡུག་གསུམ་རྣམས་ཕུལ། དེ་ནུབ་སྤྲུལ་སྐུ་ལ་བདག་གིས་ཨ་རག་

༄༅། ། དྲངས་པས། མི་ཕལ་པ་བཅུའི་བཏུང་རྒྱུ་ཙམ་གསོལ་ནས། དོནུབ་གླུ་སྒྲུང་ལེན་དགོས་གསུངས་པ་ཁོ་བོ་དེ་འདྲར་མི་འདུན་ཡང་བཀའ་བཞིན་
དགོས་བསམས་ནས། དགེ་རྒན་ཆོས་འཕེལ་ཟེར་བའི་གླུ་མཁན་ཞིག་ཡོད་པ་བཀུག་ནས་གླུ་སྒྲུང་ལེན་བཅུག་པས་དགྲ་བླའི་སྐོར་ལེན་སྐབས། སྤྲུལ་སྐུ་ཚང་ཕྱག་གཡས་པའི་
མཐེབ་མཛུབ་བར་གློ་གཡོན་ནས་གྲི་གུ་ཤུབས་ནས་བཏོན་ཏེ་རྩ་རྩེ་ཐུག་པར་བཀུག་པ་མཐོང་ཆོསཾ་སུ་གྲུབ་པ་ཅི་ལྟ་བུ་ལགས་ཞུས་པས། ད་རེས་ཤུབས་ནས་འདོན་དུས་འདི་ལྟར་
གདའ། ད་ལྟ་དགྲ་བླའི་སྐབས་ཡིན་པས་ཁྱེད་རང་གི་གྱིས་གསུང་ནས་བདག་ལ་གནང་། དེ་ནི་མངོན་སུམ་ཚད་མར་ཐོགས་བཅས་ཐོགས་མེད་དུ་གཏོང་བའི་མཛད་པ་ཞིག་
གོར་མ་ཆག་གོ། དེནས་སྤྲུལ་སྐུ་སོག་པོ་ཚང་ཞེས་མི་ཁྱིམ་ཞིག་གི་ཉིན་བཞིའི་ཚོགས་དཔོན་དུ་ཕེབས་པ་ལྕགས་སྦྲུལ་ཟླ་བ་བརྒྱད་པའི་ཚེས་བཅུ་བདུན་སྐོར་ཡིན་ཏེ་ནུབ་གཅིག་
མཁའ་འགྲོས་ལུང་བསྟན་ནས་འདིའི་ཉེར་ལྔར་སྐྱ་ལུས་བོར་ཏེ་མཁའ་སྤྱོད་དུ་འཁྲིད་པ་ཡིན་ཞེས་འདི་ལྟར་བྱུང་གསུངས་པས། འཁོར་གྲྭ་སློབ་རྣམས་ཀྱིས་ཞབས་བརྟན་ཅི་དྲག་

ཞུས་པས། དཔག་ཚད་ཇི་ཞིག་ན་པདྨའི་རིགས་ཅན་པདྨའི་མིང་ཅན་ཞིག་ཡོད་པ་དེར་དྲིས་དང་གསལ་གསུངས། འཁོར་རྣམས་༧རྫོགས་ཆེན་སྤྲུལ་པའི་སྐུ་སོགས་དམ་པ་
མང་བཞིན་བགྲངས་ནས་ཁོ་བོ་ཡིན་པར་ཐག་མ་ཆོད། འོན་ཡེ་ཤེས་མཁའ་འགྲོར་མེ་མཆོད། དབྱིངས་ཀྱི་མཁའ་འགྲོར་ཚོགས་བསྐང་། དམ་ཚིག་མཁའ་འགྲོར་བསུན་
བཟློག། ཤ་ཟ་མཁའ་འགྲོར་མདོས་གླུད་སོགས་བྱས་ན་ཕན་པ་ཙམ་གསུངས་ཀྱང་བཏང་སྙོམས་སུ་ལུས། དེའི་ཉི་ཤུའི་ནུབ་བདག་གི་གྲྭ་པ་འགས་སྤྲུལ་སྐུ་ལ་སྐུ་ཀེག་ཡོད་
ཚུལ་གླེང་པ་ཁོ་བོས་ཐོས་ནས་འཕྲལ་དེར་མཚན་བགྲོད་དུ་སྤྲུལ་སྐུ་བཞུགས་སར་ཕྱིན་པས་ཉེར་གཅིག་ཉིན་སླེབས། མདུན་དུ་ཕྱིན་ནས་དེ་ཚུལ་ཞུས་པས་དེ་ལྟར་བྱུང་ཡང་
ཡབཟློག་ཐབས་བྲལ་བས་བཏང་སྙོམས་སུ་བྱས་པ་ཡིན། སང་ཆོས་མཛད་སྒར་དུ་འགྲོ་དགོས་པ་ཡོད། དེ་ཚེ་ཁྱེད་ཀྱིས་ཚོགས་བསྐང་ཞིག་གྱིས་གསུངས་ནས་ཕྱིར་ཉིན་ཆོས་
མཛད་དུ་ཕེབས། དེ་ཚེ་བདག་དཔོན་སློབ་ལྔ་བཅུ་ཙམ་གྱིས་ཚོགས་བསྐང་སྟོང་རྩ་བགྱིས། ཉེར་བཞིའི་དགོང་མོ་སྤྲུ་སྐུ་སྙུན་ཞིང་ཕེབས་བྱུང་། དེ་ནུབ་བསུན་བཟློག་སོགས་

༄༅། ། ཀྱི་ཆས་བསགས་ནས་ཚེ་མདོ་གཟུངས་མཚན་རྒྱན་བགྱིས། ཉེར་ལྔའི་ནམ་ལངས་མ་ཐག་པ་ནས་བརྩམ་མཁའ་འགྲོ་བདེ་ཆེན་རྒྱལ་མོའི་བསུན་
བཟློག་གི་ཆོ་ག་དང་འབྲེལ་བར་དམ་ལྡན་སློབ་དཔོན་བདུན་དང་། དེའི་ཕོ་ཉ་བཞི། བསུན་མའི་མཁའ་འགྲོ་སྡེ་ལྔ་དང་། ཕོ་ཉ་བཞི། ལས་མཁན་གཉིས་གིང་བཞི་བཅས་
པས་ཤྭ་དང་བླ་ལུག་སོགས་ཀྱིས་རྟེན་འབྲེལ་བརྟགས་དགོས་གསུངས་པ་ལྟར་བགྱིས་པས། ཉིན་ཕྱེད་ཡན་མཁའ་འགྲོའི་ལས་མཁན་གྱི་ཤོ་རྒྱལ་ཞིང་བླ་ལུག་གཉིས་ཆུར་བོར་
བས་མཁའ་འགྲོའི་བླ་ལུག་བསླང་བཞིན་འདུག། དམ་ལྡན་པའི་ངོ་སྐལ་གྱི་བླ་ལུག་ལྟོ་རྒྱབ་ཟློག་པ་ལས་མ་བྱུང་། དེར་ཁོ་བོས་ཟས་སྐོམ་ལ་རེ་བ་བོར་ནས་གསོལ་བ་ཕུར་
ཚུགས་སུ་བཏབ་པས། ཉིན་ཕྱེད་ཡོལ་ཙ་ན་ཤྭ་དང་བླ་ལུག་གི་ལྟས་གང་ཡང་དམ་ལྡན་པ་རྒྱལ་བའི་མཚན་མ་གསལ་བར་བྱུང་བས། མེ་མཆོད་ཕུལ་བརྔན་གཏོར་བཏང་ནས་
གཤེགས་གསོལ་སྐབས་མཁའ་འགྲོ་སྡེ་ལྔའི་དར་ལམ་སྐུ་ཆིངས་གསེབ་ཏུ་འཐེན་པ་བསྡུས་ཚེ་བྱང་གི་དར་ཐག་རྐྱེན་མེད་དུ་འཐོག་ནས་མ་ཐོན་པས་རྐྱེན་བྱས་སྐུ་གཤེགས་ལ་ཁད་

བྱུང་བས་གྲྭ་པ་རྣམས་ངུ་ཞིང་འགྱེལ། བདག་གིས་སྨེ་སྔགས་ཀྱི་ཞུ་བ་ཕུལ་ནས་ངུས་པས་ཐུགས་དྲན་ཚུར་སོས་ནས། རྒྱལ་བའི་སྲས་པོ་མཁའ་འགྲོ་ཡོངས་ཀྱི་མིང་པོ་གདུལ་
བྱ་འགྲོ་བ་རྣམས་ཀྱིས་སྲི་ཞུ་ཆུང་བས་འགྲོ་ཕན་མི་འབྱུང་ཚེ་དབྱིངས་སུ་འདྲེན་པ་ལས་འོས་མེད་ཚུལ་སུན་མའི་མཁའ་འགྲོ་རྣམས་ནས་ཟེར་གྱིན་འདུག་གསུངས། དེར་བདག་
གིས་བསྟན་པ་དང་འགྲོ་བའི་དོན་དུ་སྤྲུལ་པའི་སྐུ་རིན་པོ་ཆེ་ཞབས་པད་ཡུན་བརྟན་དུ་བཞུགས་པའི་གསོལ་བ་དཀོན་མཆོག་རྣམ་གསུམ་དང་ཁྱེད་འདས་མ་འདས་ཀྱི་མཁའ་འགྲོ་
རྣམས་ལ་ཞུ་བ་ཡིན་པས་རེ་འབྲས་གནང་འོས། གལ་ཏེ་ཅིས་ཀྱང་མི་གསན་པར་སྐུ་ཚེ་བསྟུང་བའི་ཞུ་བ་འབུལ་ན་ཁྱེད་འཇིག་རྟེན་གྱི་མཁའ་འགྲོ་རྣམས་བྱང་ཆུབ་སེམས་གཉིས
ཀྱི་དམ་བཅའ་དང་འགལ་ཞིང་། སྲིན་པོ་ལག་དམར་ལྟ་བུར་འདུག་སོགས་བརླང་ཚིག་མང་དུ་སྨྲས་པས་བྱང་གི་དར་ཐག་ཀྱང་ཐོན་ནས་མཁའ་འགྲོ་རྣམས་གཤེགས་གསོལ་
བྱས༑ ཞབས་བརྟན་ཚེ་དབང་ཞིག་ཕུལ་བས་བསྙུངས་ཁམས་ཡར་དང་དུ་སོང་། ཕྱིར་ཉིན་ཚོགས་པ་རྣམས་གྲོལ། བདག་དཔོན་སློབ་ཁ་ཤས་སྐུ་དྲུང་དུ་བསྡད་པས་སྔར་

༄༅། ། ཁོང་ལ་བཀྲ་ཤིས་སྒོ་མང་དུ་དབྱིངས་ཀྱི་མཁའ་འགྲོས་སུན་མ་བྱུང་ཡང་། འཇིག་རྟེན་གྱི་མཁའ་འགྲོ་དང་ཆོས་སྐྱོང་རྣམས་མི་ཡུལ་དུ་བཞུགས་ན་
དགའ་བར་སྣང་། ད་རེས་འདས་མ་འདས་ཀྱི་མཁའ་འགྲོ་ཆོས་སྐྱོང་ཀུན་སུན་མིའི་མགྲོན་དུ་ལྷགས་འདུག་པས་ཁྱེད་དང་མ་འཕྲད་ན་འཛམ་གླིང་གར་གནས་ཀྱང་འཆི་བ་ལས་
འོས་མི་འདུག་གསུངས། ཕྱིར་ཉིན་ནས་རང་གནས་དབེན་ངོགས་སུ་ཕྱིན། སངས་རྒྱས་སྟོང་། ཡབ། ཡུམ། སྲས། རིམ་གྲོ་བ། མཆོག་ཟུང་དང་བཅས་ཙཀ་ལི་
བཞེངས་ནས། ལྷ་ཡོན་རས་བུབས་ཞེ་ལྔ་ཕུལ། གྲོ་བཞིན་ཟླ་བའི་ཚེས་བདུན་གྱི་ཉིན་སྤྲུལ་སྐུ་རིན་པོ་ཆེའི་དག་སྣང་ཆོས་སྐོར་རྣམས་ཀྱི་ཆོས་བདག་ཁོ་བོར་ལུང་གིས་ཟིན་པ་
དང༌། ཁྱད་པར་སྦྲུལ་ལོར་ཆོས་ཀྱི་འགྲོ་དོན་དགོས་པའི་ལུང་བཅས་འདུག་པ་ཞིབ་ཆ་མ་གྲུབ་ཀྱང་པདྨ་རྒྱལ་པོའི་སྒྲུབ་སྐོར་གྱི་དབང་དང་ཆོས་སྐོར་ཡོངས་རྫོགས་ཀྱི་བཀའ་
གཏད་སྨོན་ལམ་བཅོས་གནང་། སྐབས་འདིར་དངུལ་རྡིལ་ཚད་ཅིག་གིས་སྲོག་བསླུ་བྱས། ཚེས་བཅུར་འཇུ་ཉུང་དུ་སྒྲིབ་ཐབས་འདོད་འཇོ་བུམ་བཟང་གི་དབང་ཡོངས་རྫོགས། 

ཞི་ཁྲོ་བདེ་ཆེན་ཞིང་དབང་། མི་ལའི་དབང་བཅས་བྱས། དུད་ཆེན་རྣམས་ནས་ལོ་རེའི་སྡིག་བཅད་དང་། ཚེ་ཐར་བརྒྱ་རེ། གཞན་ཡང་མ་ཎི་སིདྡྷི་དུང་ཕྱུར་བརྒྱད་དགུའི་
གཙོས་དགེ་བསྐུལ་སྔར་རྒྱུན་ལྟར་བྱུང་། ཟླ་བ་བཅུ་པའི་ནང་ཀི་ལུང་དགོན་རྒྱུན་སྡོད་བརྒྱད་ཅུ་སྐོར་དང་ཕྱོགས་འདུས་ཤིན་ཏུ་མང་བར་ཟླ་བ་ཕྱེད་ཀྱི་རིང་ཁྲིད་དང་། འདོད་བུམ་
སོགས་སྔ་མ་ཅི་ལྟར་བསྐུར། མགོ་ཟླའི་ཚེས་བཅུ་སྐོར་རྫོགས་ཆེན་དགོན་དུ་དཔོན་སློབ་བཞི་པ་དགུང་ལོ་བཅོ་ལྔའི་སྟེང་། གློ་བུར་གཤེགས་པའི་གདུང་ཆོག་འབར་དབོན་དང་
ལྷན་དུ་བྱས། གདུང་མཆོད་དངུལ་སྲང་བཅུ་གསུམ་ཕུལ། རྫོགས་ཆེན་རིན་པོ་ཆེ་སྐུ་འཁོར་ཁ་ཤས་བཅས་ལ་ཐུན་མོང་ཕྱི་ནང་གི་ཁྲིད་ཅིག་དང་། ཡང་གྲྭ་པ་ཕྱོགས་འདུས
འགས་གཙོས་འདུས་པ་བརྒྱ་ཤོག་ལ་ཐུན་མོང་ཕྱི་ནང་གི་ཁྲིད། རིག་འདུས་ལྷ་དབང་། ཞི་ཁྲོ་མི་ལ་བཅས་ཀྱི་དབང་བསྐུར། དབང་ཡོན་དགེ་བའི་དམ་བཅའ་སྔར་རྒྱུན་བཞིན་
བྱུང་། སྐབས་འདིར་རྫོགས་ཆེན་རིན་པོ་ཆེར་མཁའ་འགྲོས་ལུང་བསྟན་བྱུང་བ་འདི་ལྟར། བདག་མི་འགྱུར་ནམ་མཁའི་རྡོ་རྗེའི་ཉམས་ཀྱི་སྣང་བ་ལ་ཡེ་ཤེས་མཚོ་རྒྱལ་གསང་

༄༅། ། གོས་སྔོན་པོ་ཅན་ཞིག་གི་ཞལ་ནས། ཆེ་མཆོག་ཡོན་ཏན་རིག་འཛིན་བི་མ་ལའི། ། གསང་གསུམ་སྒྱུ་འཕྲུལ་སྐྱེས་བུ་འགྲོ་མགོན་ཁྱོད། ། ཐོས་
བསམ་སྒོམ་གསུམ་འཆད་རྩོད་རྩོམ་གསུམ་དང༌། ། མཁས་བཙུན་བཟང་གསུམ་དམ་པའི་ཡོན་ཏན་བཅུ། ། སྒོ་གསུམ་བསླབ་པ་འདུན་པའི་རྩེར་སྨོན་ཀྱང་། ། སྙིགས་དུས་
གདུལ་བྱ་དམུ་རྒོད་སྐྱེ་བོའི་སྐྱོན། ། ཁྱད་པར་མནམ་པ། ། ལེགས་པའི་ལྗོན་པ་འགལ་རྐྱེན་བསེར་བུས་བསྐྱོད། ། དུག་ལྔས་སྒོ་གསུམ་བག་ཙམ་འཁྲུགས་ན་ཡང་། ། རྩ་
གསུམ་ཞི་རྒྱས་དབང་དྲག་བསྙེན་སྒྲུབ་དང་། ། གཞན་ཕན་སེམས་བསྐྱེད་སྙིང་སྟོབས་རྒྱ་མ་ཆུང་། ། ཁྱད་པར་པདྨ་འབྱུང་གནས་བློས་མ་འདོར། ། གཞན་སྣང་སྒོ་གསུམ་
བསམ་སྤྱོད་དམ་པོར་གྱིས། ། བཟང་ངན་མཉམ་ཉིད་བློ་འདས་དོན་ལ་ལྟོས། ། སྦྲུལ་དུག་ལྕེ་ཡི་རླངས་པས་མ་འཚེན། ། རྟ་སྐད་འཚེར་དབྱངས་དབུས་ནས་ལེན་པ་སྤྲོ། ། ལུག་
གི་འབའ་སྒྲ་ཕྱོགས་སྐྱོང་བཅུ་ཡིས་ཉན། ། སྤྲེལ་གྱིས་བདེ་འགྱུར་ཤིང་ལོ་དམ་པོར་འཆང་། བྱ་ཡིས་སྤུ་བསྲེགས་གཞོབ་ཀྱིས་དྲི་འཛིན་འདུག། གཙུག་ལག་འདི་ཡི་དབུ་རྩེ་

ནུབ་ཏུ་ཡོ། ། འོག་གི་ལོངས་སྤྱོད་འཁྱིལ་ཆུའི་སུམ་ཆ་བྲི། ། ཁྱི་ཡིས་ནད་རྐྱལ་ཁུར་བ་འགྱེད་པའི་ཚེ། ། ཁྱེད་རང་གཅེས་འཛིན་གདོས་བཅས་ཕུང་པོ་འདི། ། ཡལ་ནས་དྷུ་མ་
ཐ་ལའི་ཞིང་དུ་འགྲོ། ། ཞེས་བྱུང་བ་གཞན་ལ་གསང་རྒྱ་བྱས་ཡོད་ཚུལ་ཁོ་བོས་ཐོས་པས་འཕྲལ་དུ་ཞབས་བརྟན་སྐུ་རིམ་སོགས་གང་འོས་གསུང་གསལ་གནང་ནས། ཞབས་
པད་ཡུན་བརྟན་གྱི་ཞལ་བཞེས་དགོས་ཚུལ་ཞུས་རུང་སྙིགས་མའི་སྤྱོད་པ་ལ་ཐུགས་སྐྱོ་བའི་གསུང་གཅོང་སྣ་ཚོགས་བཅས་ཞལ་བཞེས་མ་གནང་། དེར་ཁོ་བོས་ཐབས་ཚུལ་སྣ་
ཚོགས་ཀྱི་སྒོ་ནས་ནན་བསྐྱེད་ཀྱིས་ཞུ་བ་ཕུལ་བས། སྤྱིར་སྙིགས་མའི་སེམས་ཅན་རྒྱུད་མ་རུངས་པས་ལོག་ལྟ་དང་སེམས་སུན་མང་ཞིང་བསྟན་འགྲོའི་དོན་འགྲུབ་པ་མི་འོང་
འདུག་པས་ཁོ་བོ་མ་ཤི་བ་ལ་དགོས་པ་མེད་མོད་ཀྱང་། འོན་ཚེ་དབང་། ཚེ་ཐར། འབུམ། བཀའ་ཐང་། སཱཙྪ་བསམ་ལྷན་བཅས་སོ་སོ་ནས་དུང་ཕྱུར་རེ་བསྒྲུབ་ན་ཕན་པ་
ཙམ་སྲིད་གསུངས་པས་སྐུ་འཁོར་རྣམས་དེ་མི་འགྲུབ་པ་འདི་ཀ་ལྟ་བུར་འདུག་ཟེར་ནས་དཔའ་ཞུམ་རུང་། ཁོ་བོས་སྤྱིར་རྒྱལ་བ་ཐབས་མཁས་ལ་ཐུགས་རྗེ་ཆེ་བས་ཤེས་རབ་ཀྱི་

༄༅། ། རོལ་ཏུ་ཕྱིན་པ་རྒྱས་པ་འབུམ་ལྟ་བུ་ལའང་། བསྡུས་འབྲིང་དུ་མར་བཀའ་བསྩལ་ཅིང་། སྙིང་པོ་སྔགས་ཀྱི་གཟུངས་རྣམ་གྲངས་མང་བ་དང་། 
ཁྱད་པར་དགེ་བའི་འགྱུར་སྔགས། ཆོ་འཕྲུལ་དང་ཉི་ཟླ་གཟའ་འཛིན་སོགས་དུས་ཀྱི་འགྱུར། འབྱུང་བ་ལ་གྲོགས་བཅོལ་བའི་འཁོར་ལོ་དང་དར་ལྕོགས་ལ་སོགས་པ་དང་། 
ཏིང་ངེ་འཛིན་གྱི་ཆོ་འཕྲུལ་བསམ་གྱིས་མི་ཁྱབ་པའི་ཐབས་མཁས་ཀྱི་སྒོ་བགྲངས་པ་ལས་འདས་པ་ཡིན་པས་དེ་དག་ཐམས་ཅད་སྒྲུབ་ནུས་པར་ཐག་བཅད། བདག་ལ་སེམས་
ཅན་བདག་བཟུང་ར་མ་ཞིག་ཀྱང་མེད་མོད་ཀྱི། ཚེ་ཐར་དུང་ཕྱུར་དེ་ཁོ་བོས་འགྲུབ་པ་ཞིག་བགྱིད་དོ་ཞེས་ཁས་བླངས་པས་སྟོན་འཁོར་ཚངས་མ་ཐུགས་དགྱེས་པའི་རྩེར་སོན་
ཞིང་། རིན་པོ་ཆེ་ནས། དེ་ལྟར་འགྲུབ་ཚེ་ད་ལམ་སྐུ་ཀེག་གྲོལ་བའི་ཞལ་བཞེས་གནང་། དེ་འཕྲལ་ལེགས་དགོན་དུ་ཕྱིན། དགུན་ཐའི་ཚེས་བརྒྱད་ལ་དབུ་བཙུགས་ཏེ་སྟོང་
དབང་དང་སྔོན་འགྲོའི་ཁྲིད་སྦྲགས་མ་བྱས། འདོད་བུམ། ཞི་ཁྲོ། རིག་འདུས། མི་ལ། བདེ་ཆེན་ཞིང་དབང་བཅས་རྒྱས་པར་བྱས། ཡུལ་དགོན་གཉིས་ཀས་ཚེ་ཐར་ལྔ་

བརྒྱ་ལྷག་བཅས་དང་། རྩྭ་ར་དང་ཞིང་ཁྲིས་མང་པོ་མི་བཏུ་བར་ཁས་བླངས་པ་སོགས་དགེ་བསྐུལ་རྒྱ་ཆེ། ཉེར་བདུན་ལ་ཞེ་ཆེན་དགོན་དུ་འབྱོར། བདུན་ཁྲིད་ཅིག་དགོས་
གསུངས་ཀྱང་སྔ་སོར་རྫོགས་ཆེན་བུམ་སྒྲུབ་ལ་སླེབས་དགོས་པའི་གསུངནན་ཡོད་པས་ལྡོག་མ་ནུས། ཆུ་ཕོ་རྟའི་ལོ་གསར་མ་ཐག་རྫོགས་ཆེན་རིན་པོ་ཆེའི་ཞབས་བརྟན་ཚེ་
སྒྲུབ་བུམ་སྒྲུབ་ཀྱི་གྲལ་དུ་བསྡད། རིན་པོ་ཆེའི་མདུན་དུ་བཀྲ་ཤིས་ཁ་བཏགས་བཟང་ཇ་འཁོར་དྲུག་ནས་ཡ་བཞིས་འབྲེལ་མཚོན། དགེ་འདུན་བྱིངས་བཅུ་རེར། ཇ་ཁག་རེའི་
འགྱེད་དང་། བླ་མཆན་ལས་སྣེ་སོགས་ལ་དར་བཅས་ཕུལ། བུམ་སྒྲུབ་གྲོལ་འཕྲལ་རི་ཁྲོད་དུ་ཕྱིན་ནས་སྒྲུབ་པ་པོ་རྣམས་ལ་དར་འགྱེད་དང་། སྤྱི་འདུས་དང་ཐུགས་རྗེ་ཆེན་
པོའི་དབང་བཅས་བྱས། སྒྲུབ་ཆེན་དམ་པ་སངས་རྒྱས་མདུན་ནས་ཐུགས་རྗེ་ཆེན་པོའི་དབང་ཞུས་ཤིང་ཕར་མི་ལའི་དབང་ཞིག་ཕུལ། དངུལ་སྲང་གང་དང་བཟང་ཇ་བག་
གཉིས་འབྲེལ་བ་བྱས། ཟླ་བ་དང་པོའི་ཚེས་བཅུ་བཞི་ནས་དབུ་བཙུགས་ཏེ། དགོན་ནང་དུ་བླ་གྲྭ་ཡོངས་རྫོགས་དང་ཕྱོགས་འདུས་མི་ཁྲོམ་ཤིན་ཏུ་མང་བར་ཟླ་བ་གཅིག་གི་རིང་

༄༅། ། དབང་ལུང་ཁྲིད་གང་རྒྱས་དང་། རིན་པོ་ཆེར་ཀློང་ཆེན་སྙིང་ཏིག་གི་དབང་སྣ་ཡོངས་རྫོགས། ཞབས་བརྟན་དུ་མཁའ་འགྲོའི་མེ་མཆོད་དང་
བསུན་བཟློག་གང་དགོས་བསྒྲུབས། གླིང་སྲས་རྗེ་དྲུང་རིན་པོ་ཆེ་ལྷ་རུར་ཕེབས་ལམ་འཕྲང་སེར་སྒར་མཇལ་ཕྱག་ལ་ཕྱིན་པས་གང་ཅིའི་བགྲོས་དང་། ཁྱད་པར་འདི་ལོའི་
དགུན་འབྲིང་ཚུན་རྒྱབ་སྟོད་གནས་ནང་དུ་རང་རེ་ཕན་ཚུན་དབང་ལུང་གི་འབྲེལ་འཇོག་དང་། ཉིད་ནས་རྫོགས་ཆེན་རིན་པོ་ཆེའི་ཞབས་བརྟན་ཚེ་སྒྲུབ་ཅིག་དེར་བསྒྲུབན་འགབ་
ཚུལ་སོགས་གསུངས་པས་དབྱར་འབྲིངནང་ངེས་པར་འོང་རྒྱུའི་ཞུ་བ་ཕུལ། རྫོགས་དགོན་དུ་སྣ་དུད་འཐེན་མི་ཤིན་ཏུ་མང་ཞིང་གཅོད་དགོས་པ་ལོ་དཀའ་འཚེར་བྱེད་པར་སྣང་
ཡང་ཐབས་མཁས་པས་ཞི་དྲག་གཉིས་ཀའི་སྒོནས་ཚར་བཅད་དེ་ཐམས་ཅད་ཀྱིས་ཁ་དུད་སྣ་དུད་མི་འཐེན་པའི་དམ་བཅའ་བྱེད་དུ་བཅུག། ཁྱད་པར་རིན་པོ་ཆེའི་ཞབས་བརྟན་ལ་
དམིགས་པའི་འབུམ་བཀའ་ཐང་སཱཙྪ་ཚེ་ཐར་སོགས་སྒྲུབ་པའི་དམ་བཅའ་དགེ་བསྐུལ་རྒྱ་ཆེ། སེར་འཛོང་ཕྱིན་རུ་དམ་ལུང་ལག་ཐམས་ཅད་དུ་རི་རྒྱ་བྱས། ལོ་རེ་བཞིན་བླ་བྲང་

གི་རྩྭ་རྒྱབ་སུམ་བརྒྱ་རེ་བཏུ་དགོས་པ། ཁྱི་ལོ་ཚུན་མི་བཏུ་རྒྱུ་དང་། བུམ་སྒྲུབ་སྐབས་ཤ་བུབས་སོ་གཉིས་དང་སྒྲུབ་མཆོད་ལ་ཤ་བུབས་ཉེར་གཉིས་རེ་དགོས་པ་སྔ་མ་བཞི་དང་
ཕྱི་མ་གཉིས་སུ་བསྡུས། སྟོན་ཁ་སྡེ་དགེ་སྟོན་དུས་བཤས་ཤ་ཉི་ཤུ་རྩ་གྲངས་རེ་དགོས་པའང་དངུལ་སྲང་ལྔ་བཅུའི་ཡར་ཞུ་བྱས་ནས་ཕྱིན་ཆད་མི་དགོས་རྒྱུའི་སྲོལ་བཏོད། 
བླ་བྲང་ནང་སྐོར་ལ་རྒྱུན་གྱི་ལྔ་ཤ་དྲངས་སྲོལ་ཡོད་པ་རྒྱུན་བཅད་པ་བཅས་ཞབས་བརྟན་སྲོག་བསླུ་སེམས་ཚིམ་པ་བྱུང་ཞིང་། དེ་ནས་ཆེ་ཡོ་བར་མའི་ཤོག་ཏུ་སྐྱབས་མཆོག་རིག་
འཛིན་ཆེན་པོའི་ཡང་སྲིད་གཙོས་ཆེ་ཡོས་གད་ཐོག་གཉིས་ཀའི་ཤོག་ལ་ཞག་བཅུའི་ཁྲིད། སངས་རྒྱས་སྟོང་། རིག་འདུས། མི་ལ། འོད་ཆོག་བཅས་པའི་དབང་བྱས། 
ཟླ་བ་གསུམ་པའི་བཅུ་དགུར་རང་གནས་སུ་འབྱོར། ཉེར་ལྔ་ཉེར་དྲུག་གཉིས་ལ་དགེ་འདུན་ལྔ་བཅུ་ཐམ་པར་ཕོགས་གསོལ་ཆས་ཕུལ་ནས་རིག་འདུས་ཚོགས་སྟོང་བཞི་དང་
མཁའ་འགྲོའི་མེ་མཆོད་འབུམ་ཐེར་བསྒྲུབས། དར་འགྱེད་དང་དགེ་འདུན་ལྔ་རེར་ཇ་ཁག་རེ་ཕུལ། ཉེར་བདུན་ནས་བརྩམས་ཞག་བཅུ་གཅིག་གི་རིང་ཁྲིདདང་། རིག་འདུས་

༄༅། ། ལྷ་དབང་བཅས་བསྐུར། བླ་མ་བདུན་གྱི་གཙོས་ཚོགས་པ་བརྒྱད་བཅུ་ལྷག་བཅས་ལ་ཉིན་བཞིའི་ཕོགས་བཅས་ཞི་ཁྲོའི་ཆོ་ག་གསུང་སྒྲུབ་ཞུས། 
བླ་མ་རྣམས་ལ་དར་བུབས་བཟང་ཇ་བག་རེ། གྲྭ་མང་ལ་བཟང་ཇ་བག་རེ་དང་དར་འགྱེད་བྱས། ས་ག་ཟླ་བའི་བཅུ་གཅིག་ནས་དབུ་བརྩམས་འདུས་པ་མདོའི་དབང་ཆིན་ཞག་
བརྒྱད་ཀྱི་ཁོངས་སུ་རྫོགས་པར་བྱས། ཉི་ཤུའི་ནང་ཕྱག་ཚའི་ཤོག་ཏུ་ཁྲིད་དང་སྟོང་དབང་། རིག་འདུས་ཞིང་དབང་བཅས་བསྐུར། སྣོན་ཟླའི་ཚེས་བརྒྱད་ལ་ཨ་བོ་པར་ཁྲོམ་
དབང་གཉིས་བསྐུར། དགུ་ལ་རྒྱབ་སྟོད་རི་ཁྲོད་དུ་འབྱོར། ཚེས་བཅུའི་ཉིན་རྫོགས་ཆེན་རིན་པོ་ཆེ་དང་རྗེ་དྲུང་གདན་འཛོམ་དུ་ཕེབས། ཚེས་བཅུ་ཉིས་བརྩེགས་ཀྱི་སྔ་ཕྱི་
གཉིས་ཀར་ངེད་དཔོན་སློབ་གསུམ་གས་ཚོགས་འཁོར་གསོལ་ཀ་རི་ཁྲུས་རི་བསང་སོགས་ཞབས་བརྟན་གང་དགོས་བསྒྲུབས། རྫོགས་ཆེན་རིན་པོ་ཆེར་དངུལ་སྲང་ཉེར་ལྔ་
དང་། ཨ་རག་རྒྱབ་ཡ་ཞིག་ཕུལ། རྗེ་དྲུང་རིན་པོ་ཆེནས་སྙིང་ཐིག་གི་དབང་ཟབ་རྒྱས་དགོས་ཚུལ་གསུངས་ཀྱང་ཆུ་མི་འཕྲོད་པའི་ཚུལ་བཅས་གནང་བ་ཞུས། ཁོང་གི་

གཏེར་ཆོས་སྐོར་ཚན་པ་འགའ་ཞིག་གི་ཆོས་འབྲེལ་ཞུས་པས། ཐ་མལ་གཞན་ལྟར་རྫས་དང་ལག་ལེན་ལ་མི་ལྟོས་པས་ངའི་གཏེར་ཆོས་ཐམས་ཅད་ཁྱོད་ལ་བྱིན་པ་ཡིན་ཞེས་
རྗེས་སུ་གནང་ཞིང་ལུང་འགའ་རེ་བསྩལ། ཆོས་འབྲེལ་ཕྲན་བུ་དང་། དངུལ་སྲང་ཉེར་ལྔ། ཨ་རག་རུ་བཞི་གང་བཅས་ཕུལ། བཅུ་གཉིས་ཉིན་རྫོགས་ཆེན་རིན་པོ་ཆེ་བཅད་
རྒྱར་བཞུགས། ཁོ་བོས་ཨ་སེ་དོན་འགྲུབ་བཀྲ་ཤིས་ཚང་གིས་སྦྱིན་བདག་བྱས། ཨ་སེའི་ཤོག་པར་སྟོང་དབང་བསྐུར་སྐབས་སྔར་ནས་ཆུ་ནད་ཀྱི་མུ་ཞིག་ཡོད་པ་ཐུ་ནས། 
རྫོགས་སྤྲུལ་མདུན་བརྟགས་ཞུ་ཕུལ་བར། གུར་དྲག་བསྙེན་པ་ཅི་མང་། ཚེ་ཆོག་སྟོང་། སྨེ་བརྩེགས་དབང་ཁྲུས་སོགས་དགོས་ཚུལ་གསུངས་གནང་བཅས་ཕྱག་མཛོད་
དཔོན་གཡོག་ལ་དངུལ་སྲང་བརྒྱའི་གཙོས་ཕྱག་རྫས་བསྐུར་ནས་འཕྲལ་དུ་མངགས་བྱུང་བ་བཞིན། དངུལ་སྲང་ལྔ་བཅུ། ནོར་གླིང་། གླིང་ནག། ཕྱག་ཚ། ཨ་སེ་བཅས་
དེ་ཕྱོགས་དགོན་ཁག་བཞིར་གུ་རུ་ཞི་དྲག་གི་བསྙེན་པ་དང་། ཚེ་ཆོག་གི་ཡོན་དུ་ཕུལ་བསནད་ཁམས་རིམ་བདེར་སོང་། སྟོང་དབང་རྫོགས་པར་གྲུབ། ཆུ་སྟོད་ཟླ་བའི་བཅུ་

༄༅། ། གསུམ་ནས་བཟུང་ཁྲོ་ཤུལ་ཤོག་བདུན་ནང་དབང་ཁྲིད་ལུང་གསུམ་ཟླ་བ་གཅིག་གི་བར་དུ་བསྒྲུབས། དབོན་པོ་ཤོག་པར་བདུན་ཁྲིད་དང་དབང་
བྱས༑ ཁྲོམ་བཟའ་སྨད་མའི་རུ་བ་བྲོས་འཐོར་སྐབས་ཤོག་ཁནང་ཞིག་གིས་མི་ཤ་སོགས་མཁོན་གཞི་ཆེ་བ་འདུམ་བྱས། ཆོས་གྲལ་གཅིག་ཏུ་བཞག། ཟླ་ཁྲིད་སྟོང་དབང་། 
ཞི་ཁྲོའི་དབང་གཉིས་བཅས་བསྐར། ཡར་རང་གནས་སུ་འབྱོར་འཕྲལ་དགེ་རྩེ་བྲོས་གསར་རྣམས་ལ་ཁྲོམ་དབང་རེ་ཟུང་བྱས། རང་གནས་སུ་འདུས་པ་བཞི་བརྒྱ་ལྷག་བཅས་
ལ༑ དགུན་རའི་དགའ་བ་དང་པོ་ནས་དབུ་བརྩམས་ཏེ། ཁྲིད་རིག་འདུས་ལྷ་དབང་། སྟོང་དབང་། ཞི་ཁྲོའི་དབང་ཆེན་བཅས་བསྐུར། དེ་ནས་རིམ་པས་དགེ་རྩེ། 
དགེ་མང་། ཀི་ལུང་དགོན། བ་ཐུར་བཅས་པར་ཁྲིད་སྟོང་དབང་། རིག་འདུས་ལྷ་དབང་སོགས་བྱས། རང་གནས་སུ་འབྱོར་འཕྲལ་ཡིག་བརྒྱ་འབུམ་ཕྲག་ཞིག་གི་ཡོན་
ཕུལ༑ དཔོན་སློབ་བཅུས་མཁའ་འགྲོའི་མེ་མཆོད་འབུམ་དང་ཚོགས་བརྒྱ་བགྱིས། གྲ་པ་ལྔ་རེ་ལ་ཇ་ཁག་དང་དར་བཅས་ཕུལ། དེ་ནས་རང་གནས་རྒྱུན་སྡོད་དང་ཕྱོགས་

འདུས་བླ་མ་དྲུག་གི་གཙོས་འདུས་པ་དགུ་བཅུ་གོ་དྲུག་ལ། ཉིན་བཞིའི་ཕོགས་ཆས་བཅས་ཞི་ཁྲོའི་ཆོ་ག་གསུང་སྒྲུབ་ཞུས། ཇ་བག་རེའི་འགྱེད་དང་བླ་མ་རྣམས་ལ་དར་རས་
བུབས་རེའི་མཐོ་ཁ་བྱས། འདི་སྐབས་ནུབ་གསུམ་དུ་བསྟད་མར། དང་པོ་བུད་མེད་མཐིང་གས་མུ་མེན་གྱི་ཕྲེང་བོ་དང་། གཉིས་པར་དམར་མོས་བྱེ་རུའི་ཕྲེང་བ། གསུམ་
པར་སེར་མོ་སྤོས་ཤེལ་གྱི་ཕྲེང་བ་བྱིན་པ་སོགས་རྨི་ལྟས་རྟགས་མཚན་འགའ་རེ་བྱུང༌། འདུས་པ་མདོའི་དབང་ཙཀ་སྟོང་ལྷག་བཞེངས་ཡོན་ཇ་བཞི་བཅུ་ཕུལ། རང་གནས་
ཚོགས་མང་ལ་རས་བུབས་བརྒྱས་ལྟུང་བཤགས་འབུམ་ཐེར་ཞིག་ཞུས། ཡང་རས་བུབས་ཉེར་བརྒྱད་བསམ་པ་མྱུར་འགྲུབ་དང་ཟབ་མདོ་ཁྲིའི་ཡོན་དུ་ཕུལ། ཆོས་མཛད་སྒར་
བའི་གྲྭ་པ་གསུམ་གྱི་ངོར་ཁྲིད་སྤུངས་དབང་བཅས་ཅིག་དང་། འདུས་པ་སྤྱིར་ཞག་ཉེར་གཅིག་རིང་ཁྲིད་དང་། ཐར་པ་རིན་པོ་ཆེའི་རྒྱན་མི་ལའི་རྣམ་ཐར་བཅས་པའི་ལུང་། 
རིག་འདུས་ལྷ་དབང༌། སངས་རྒྱས་སྟོང་དབང་བཅས་བྱས། དེ་འཕྲལ་འབུམ་རྙིང་དུ་བདུན་ཁྲིད། སྟོང་དབང་བཅས་དང༌། འཇུ་མང་དུ་སྟོང་དབང་འཕོ་ཁྲིད། འཕྲད་

༄༅། ། ཚད་རང་གྲོལ་བཅས་བསྐུར། འཇུ་ཉུང་དུ། སངས་རྒྱས་སྟོང་ཞི་ཁྲོ་ཐུགས་རྗེ་ཆེན་པོ་རྣམས་ཀྱི་དབང་བསྐུར། རང་དགོན་སྒྲུབ་བརྩོན་ཀུན་
བཟང་འདས་ཚུལ་བང་མི་བྱུང་བ་བཞིན་རང་གནས་སུ་འོང་ནས་དགེ་རྩ་གང་དགོས་མཐར་ཕྱིན་པར་བྱས། སླར་ཀི་ལུང་དུ་མདོ་དབང་བསྐུར་སྐབས་རྫོགས་ཆེན་རིན་པོ་ཆེ་དེར་
ཕེབས་པ་མཇལ་ཞིང་སྒར་ཐོག་ཏུ་ཐུགས་རྗེ་ཆེན་པོའི་དབང་ཞིག་བསྐུར། སྐུ་མདུན་དུ་ཐོར་སྣམ་ཚོས་གཉིས་མ་ཞིག་འབྲེལ་འཇོག་བྱས། འཇུ་ཉུང་དུ་ཞག་བཅུ་གསུམ་གྱི་རིང་
འདུས་པ་མདོ་དབང་བསྐུར་འཕྲལ་རང་གནས་སུ་ལོག། འདུས་པར་སྨན་བླ་དང་ཟབ་མདོ་ཁྲིའི་ཡོན་དུ་ངོས་ཇ་སུམ་ཅུ་དང་དར་ཁ་ཕུལ། སྨན་བླའི་དགོང་ཞག་དགེ་སློང་མི་
གཅིག་ལ་ཞག་ལྔ་བཅུའི་ཕོགས་དང་ཇ་དགུའི་ཡོན་ཕུལ། ཁྲུམ་ཟླའི་ཚེས་དགུའི་ཉིན་གྲྭ་པ་འགའ་དང་བཅས་རྗེ་དྲུང་རིན་པོ་ཆེའི་མདུན་དུ་ཕྱིན། ལམ་བར་དུ་ཞེ་ཆེན་མཆོག་
སྤྲུལ་དང་མཇལ་བས་དར་དང་ཇ་བག་གི་འབྲེལ་འཇོག་བྱས། རྗེ་དྲུང་རིན་པོ་ཆེའི་མདུན་དུ་འབྱོར་ནས། སངས་རྒྱས་སྟོང་། དགོངས་འདུས། བཀའ་བརྒྱད། ཕུར་པ་སྤུ་

གྲི་བཅས་ཀྱི་དབང་དང་། གཏེར་གསར་ཁ་ཤས་ཀྱི་དབང་ལུང་ཞུས། མཎྜལ་རྟེན་དར། སྐུ་རྟེན་ཚེ་དཔག་མེད་ཀྱི་སྐུ་སྤུས་ལེགས། གསུང་རྟེན་རྙིང་མ་རྒྱུད་འབུམ། 
ཐུགས་རྟེན་མེ་ལོང་དངུལ་སྲང་དོན་ལྔ། གཟིག། གཡི་སྲམ་ཝ་ལྤགས་བཅས་ཚན་གྲངས་བཅུ་གསུམ་ཕུལ། ཀློང་ཆེན་སྙིང་ཐིག་གི་དབང་ལུང་ཡོངས་རྫོགས་འབུལ་དགོས་
གསུངས་པ་ཐུགས་བཞེད་བཞིན་བྱས། དེ་ཕྲལ་གླིང་ཚང་དུ་ཚོགས་པ་ཉིས་བརྒྱ་སྐོར་ལ་ཁྲིད་དང་སྟོང་དབང་བྱས། ཨ་སེ་དཔོན་ཚང་དུ་ཁྲིད་སྤུངས་ཤིག་དང་ཁྲོམ་དབང་ལན་
གཉིས་བསྐུར། གད་ཐོག་གཉེར་བ་བསྙུངས་པར་འབོད་མི་བྱུང་བ་བཞིན་སོང་ནས་རྟ་མགྲིན་དང་ཚེ་དབང་ཁ་ཤས་བསྐུར། ཁྲིད་བསྡུས་དང་ཁྲོམ་དབང་ལན་གཉིས་བཅས་
བྱས༑ རིམ་པས་བ་སྟོད་མ། རོང་རྒྱབ་ཚེ་རྒྱས་ཤོག། ཉག་རོང་མོག་རོ་བ་རྣམས་ལ་སངས་རྒྱས་སྟོང་དབང་རེ་བསྐུར། རྫོགས་དགོན་དུ་དཔོན་སློབ་སྤྲུལ་སྐུའི་གསེར་
གདུང་བཞེངས་ཀྱིན་འདུག་པས། མར་རྒྱ་བརྒྱ་དང་བཅུ་གསུམ་ཞལ་འདེབས་དང་། བླ་བྲང་གི་ལྷ་ཁང་ཐམས་ཅད་དུ་མར་མེ་ཕུལ། དེ་ནས་ཨོ་སྒོར་བླ་བྲང་བརྒྱུད། 

༄༅། །ལྷ་རུ་དཔོན་ཚང་དུ་སྟོང་དབང་དང་འཕྲད་ཚད་རང་གྲོལ་བསྐུར། དཔོན་ཚང་ནས་གཉེན་སྟོན་བྱེད་སྐབས་སུ་འདུག་པས་སྲོག་གཅོད་བྱེད་མི་ཉན་
ཚུལ་ལབ་ནས་བཤས་ལུག་གཅིག་ཀྱང་མ་བཤས། དེ་འཕྲལ། དམར་ཟླ་མདོ། ཨོ་སྒོར་བླ་བྲང་། གླིང་རུ་ཤོག་རྣམས་སུ་དབང་ཁྲིད་འདོད་པ་བཞིན་བྱས། རྒྱ་རོང་སྤྲུལ་
སྐུ་རྣམས་ལ་ཀློང་ཆེན་སྙིང་ཐིག་གི་དབང་ལུང་ཡོངས་རྫོགས་དང་། ཚོགས་མང་ལ་ཁྲིད་བསྡུས། ཁྲོམ་དབང་ལན་ལྔ་བཅས་བྱས། མར་རྒྱ་སོ་དགུ་དང་ཝ་དར་ཞིག་སྤྲེལ་
སྐྱའི་ཁྲི་སྟོན་དུ་ཕུལ། རྒྱ་རོང་དུ་དུང་ཕྱེད་དང་། ཨོ་སྒོར་ཇ་ཁོར་དྲུག་གསུམ་བརྒྱབ་ཆོག་བྱས། རྫོགས་ཆེན་དགོན་དུ་འོང་ནས་བདུན་ཁྲིད་དང་ཁྲོམ་དབང་བཅས་བསྐུར་
འཕྲལ་རང་གནས་སུ་ལོག། ཚོགས་པ་ཉིས་བརྒྱ་སྐོར་ལ། ཁྲིད་དང་རིག་འདུས་ལྷ་དབང་། འདུས་པ་མདོ་དབང་བཅས་བསྐུར། ཀ་བཞི་དང་། འཇིགས་སྐལ་སྒར་རུ་
མ་གཉིས་ཀར་དབང་ཁྲིད་ཞག་བདུན་མ་རེ་བྱས། དགོན་པ་ཡས་མས་མང་པོར་ཡིག་བརྒྱ་འབུམ་ཕྲག་བཅུའི་ཡོན་ཕུལ། དགེ་མང་དུ་འདུས་པ་མདོའི་དབང་ཆེན་དང་། 

འཇུ་མང་དུ་ཞིང་སྒྲུབ་ཐུགས་རྗེ་ཆེན་པོ། མདོ་དབང་བཅས་དང་། འབུམ་གསལ་དུ་སངས་རྒྱས་སྟོང་དབང་། ནོར་གླིང་དགོན་དང་དཔོན་རུ་མར་འདུས་མདོའི་དབང་ཆེན་རེ་
རྣམས་བསྐུར། ཁྲོམ་བཟའ་གོང་མ་མགོ་ལོག་དང་གཡུལ་འཁྲུགས་རྐྱེན་གྱིས་ཤི་རྨས་མང་པོ་བྱུང་པར་འབོད་མི་བྱུང་བ་བཞིན་སོང་ནས་རྨས་མ་རྣམས་ལ་བྱིན་རླབས་སོགས་
གང་དགོས་བྱས། དེ་ནས་རིམ་པར་དགེ་རྩེར་སྟོད་མར་སྟོང་དབང་། འགབ་མར་ཁྲིད་དང་སྟོང་དབང་རིག་འདུས་དབང་། བཙན་ནེ་ཨ་ཆོག་ཏུ་སྟོང་དབང་བཅས་བྱས་
འཕྲལ་རང་གནས་སུ་འོང་། ལབ་ཆོས་སྡེ་དགོན་པར་མ་ཎི་དུང་ཕྱེད་དང་། མཁན་ཆེན་སྤྲུལ་པའི་སྐུར་དངུལ་སྲང་ལྔ། ཆོས་ཧོར་སྒར་དུ་དབྱར་གནས་རྟེན་བཞག་མར་རྒྱ་
བརྒྱ་དང་བདུན་ཅུ། ནས་རྒྱ་བརྒྱ་དང་ལྔ་བཅུ། ཇ་ཁག་དྲུག་བཅུ་གསུམ་དང་བག་གཅིག་ཕུལ། མཐའ་འདུལ་གྱི་གནས་ཆེན་སྒྲོལ་མ་ལྷ་ཁང་དུ་མཆོད་མཇལ་ལ་ཕྱིན། 
ཚོགས་ཉིས་བརྒྱ། སྦྱིན་སྲེག་བརྒྱ་མཆོད། ། བསྐོར་ཕྱག་བཅས་དང་། དེ་ཕྱོགས་འདུས་པར་ཁྲོམ་དབང་ལན་གཉིས་བསྐུར། རང་གནས་སུ་འོང་ནས་ཚོགས་པ་ཉིས་བརྒྱ་

༄༅། །ལྷག་བཅས་ལ། ཁྲིད་རིག་འདུས་ལྷ་དབང་། སངས་རྒྱས་སྟོང་དབང་བཅས་དང་འཕྲད་ཚད་རང་གྲོལ་རྣམས་བསྐུར། རང་གནས་མཚམས་
པ་འགའ་རེ་དང་བཅས་འབར་དབོན་རིན་པོ་ཆེའི་དྲུང་དུ་ཕྱིན། བླ་མ་དགོངས་འདུས་པོད་བཅུ་གསུམ་གྱི་ལུང་ཞུས་ནས། མཎྜལ་རྟེན་དངུལ་སྲང་ཉེར་ལྔ། གཟིག་ལྤགས། 
རས་ཡུག། ལ་ཡུག། དར་བཅས་ཕུལ། མོ་ཧོར་དགོན། ཀི་ལུང་དགོན་ཡས་མས་བཅས་ལ་ཚེ་བསྙེན་དུང་ཕྱེད་གསུམ། སེར་ཤུལ་དགོན་དུ་འབུམ་ཚར་བརྒྱ་དང་སྒྲོལ
མ་འབུམ། ཁྲོམ་བཟའ་ཡས་མས་གཉིས་ཀར་དུང་ཕྱེད་རེ། རང་གནས་སྒྲུབ་སྡེར་ཚེ་ཆོག་སྟོང་རྣམས་ཀྱི་ཡོན་ཕུལ། ཀ༔ ཐོག་དགེ་སྤྲུལ་རིན་པོ་ཆེར་ཞུ་ཤོག་དངུལ་སྲང་ཉེར་
ལྔའི་རྟེན་བཅས་ཕུལ། གླིང་ཚང་རྫོང་གོར་ཕྱིན། ཞག་བཅུ་གཅིག་གི་རིང་ཁྲིད་དང་། ཞི་ཁྲོའི་དབང་ཆེན་བཅས་གྲུབ་འཕྲལ། སྔ་སོར་སྡེ་དགེར་རྒྱ་དངུལ་སྲང་སྟོང་གི་ཡོན་
བཅས་བཀའ་བསྟན་པོ་ཏི་སུམ་བརྒྱ་བསླུ་མི་བཏང་བ་འབྱོར། གདོང་དར་ཞལ་ཁེབ་གླེགས་ཐག་བཅས་ཕུལ་ནས། རྫོང་མགོའི་ལྷ་ཁང་དུ་བཞུགས་ཁང་མིག་མང་རིས་སུ་

མངའ་གསོལ། ལྷག་གནས་ཀྱི་ཆོ་ག་དང་འབྲེལ་བར། མཆོད་རྫས་རག་ཏིང་ལྷ་མ་བརྒྱ། ལི་ཏིང་ཆེ་བ་བཅུ། གོས་ཆེན་གྱི་ཀ་འཕན་བཞི། རས་ཀྱི་རྒྱལ་མཚན་གཉིས། 
མཎྜལ་རྒྱན་ལྡན། ཚེ་འབར་ཀོང་བུ། མཆོད་ཐེབས་དངུལ་སྲང་བཅུ་རྣམས་ཕུལ། ཇ་ཆུ་དགོན་དུ་དུང་ཕྱེད་ཀྱི་ཡོན་དང་། སྤྲུལ་སྐུ་གཉིས་ལ་དར་རས་ཆེན་བུབས་ཀྱི་འབྲེལ་
བ་བྱས། རྒྱབ་སྟོད་དུ་རྗེ་དྲུང་རིན་པོ་ཆེར་དར་གསེར་ཞྭ་བཅས་མཇལ་ཕྱག་ལ་ཕྱིན། ཐུགས་རྗེ་ཆེན་པོའི་དབང་ཞུས། སྐུ་རྟེན་སྟོང་དབང་ལྷ་ཙཀ་རྒྱས་པ། གསུང་རྟེན་མ་ཎི་
བཀའ་འབུམ་པོད་གཉིས། ཐུགས་རྟེན་རྡོ་རྗེ་དྲིལ་བུ། མནབ་ཚར། ཝ་གཟིག་ལྤགས། རས་ཡུག། ཞྭ་སྣམ་དངུལ་སྲང་ཉེར་ལྔ་བཅས་དང་། ཚེ་དབང་ཞིག་ཀྱང་ཕུལ། 
ནོར་གླིང་དགོན་སྤྲུལ་སྐུའི་མདུན་ནས་འཕྲད་ཚད་རང་གྲོལ་ཞིག་ཞུས། སྐུ་གསུང་ཐུགས་རྟེན་མནབ་ཚར་མ་གཏོགས་འབུལ་བ་སྔ་མ་ལྟར་དང་། བླ་མཚན་ལ་ཝ་དར་ཞིག་
ཕུལ༑ སྤྲུལ་སྐུ་ལ་བཀའ་བརྒྱད་དང་། ཁྲོམ་དབང་གཉིས་བསྐུར། ཕྱག་ཚ་དང་ཁྲོམ་བཟའ་སྨད་མ་གཉིས་སུ་མདོ་དབང་རེ་བྱས། རྫོགས་ཆེན་བླ་བྲང་ནས་འདི་ལོ་འབུལ་

༄༅། །སྡད་དགོས་ཚུལ་བྱུང་ཡང་། སྤྱིར་ངོས་ནས་དེ་འདྲ་མི་བྱེད་པ་དང༌། ཁྱད་པར་ད་ལོ་ཚེ་ཀེག་སྟེང་ཡིན་པས་ཐབས་མེད་ཚུལ་ཞུ་ཡིག་དང་མར་རྒྱ་
བརྒྱ་འབུལ་རྒྱུ་བསྐུར། རང་གནས་སུ་འབྱོར་འཕྲལ་རྗེ་ཙོང་ཁ་བའི་འཁྲུངས་ཡུལ་སྐུ་འབུམ་དགོན་དུ་མ་ཎི་དུང་ཕྱུར་ཞིག་གི་ཡོན་ཕུལ། ཀ༔ ཐོག་རྨོག་སྤྲུལ་རྫ་སྟོད་དུ་ཕེབས་
པར་དངུལ་སྲང་ཉེར་ལྔའི་གཙོས་བདུན་ཚན་དང་། ཀ༔ ཐོག་དགོན་དུ་དུང་ཡོན་ཞིག་ཕུལ། དེ་འཕྲལ་ཆོས་མཛོད་སྒར་དང་། ཁ་ན་གཉིས་ཀར་ཁྲིད་རེ་དང་། འཕྲད་ཚད་
རང་གྲོལ་སྟོང་དབང་རྣམས་བྱས། རང་གནས་སུ་འོང་ནས། ཇ་དགུའི་ཡོན་དང་ཕོགས་བཅས་སྨན་བླའི་དགོངས་ཞག་བཙུག། འདུས་པ་བརྒྱ་སྐོར་ལ་ཁྲིད་དང་། རིགས་
འདུས། ཞི་ཁྲོ་ཁྲོམ་དཀྲུགས། འོད་དཔག་མེད་ཐུགས་རྗེ་ཆེན་པོ་རྣམས་ཀྱི་དབང་བསྐུར། རྫོགས་ཆེན་དུ་སིདྡྷི་དུང་། ཞེ་ཆེན་དུ་མ་ཎི་དུང་། ལེགས་དགོན་དང་རྒྱ་རོང་
གཉིས་ཀར་ཨ་མི་དྷེ་ཝ་དུང་ཕྱེད་རེ། གླང་ནག་དང་ནོར་བུ་རིའི་དགོན་པ་གཉིས་ཀར་མ་ཎི་དུང་ཕྱེད་རེ། རང་གནས་འདུས་པར་སིདྡྷི་དུང་། བསམ་པ་མྱུར་འགྲུབ་འབུམ་

བར་ཆད་ལམ་སེལ་སྟོང་། སྒྲོལ་མ་འཇིགས་པ་བརྒྱད་སྐྱོབ་འབུམ། ཟབ་མདོ་ཁྲི་ཚར། ཇོ་བོ་དགོན་དུ་སྒྲོལ་མ་འབུམ་བཅས་ཀྱི་ཡོན་ཕུལ། མང་དགེ་བླ་མ་རིན་པོ་ཆེ་དང་། 
ཇོ་བོ་སྐུ་ཆུང་གཉིས་ཀའི་མདུན། རས་ཆེན་བུབས་རེ་དར་བཅས་ཀྱི་འབྲེལ་བ་བྱས། སྔ་ལོ་བཤགས་རྒྱུད་ཁྲི་ཚར་ཀློག་མི་བཞག་པས་གྲུབ་ནས་དངོས་བབས་དངུལ་སྲང་དྲུག་
ཅུའི་རྩིས་ཕུལ། ཇོ་ཟའི་ཤོག་ཏུ་བདུན་ཁྲིད་དང་ཁྲོམ་དབང་། འབུམ་རྙིང་དུ་ཞི་ཁྲོ་དང་རིག་འདུས་དབང་བཅས་བྱས། རྗེ་དྲུང་རིན་པོ་ཆེནས་ལོ་རེ་བཞིན་སྨན་སྒྲུབ་འཛུག་པའི་
རྟེན་བཞག་ཏུ་དངུལ་སྲང་ལྔ་བཅུ་དང་ནས་འབོ་བརྒྱ། ནོར་གླིང་དགོན་དུ་ཞི་ཁྲོ་ཆོག་སྟོང་གི་ཡོན་དར། བག་དགུ་བཅུ། བརྒྱ་མཆོད། མང་ཇ་བཅས་ཕུལ། དགོན་ནང་དེར་
འདོད་བུམ་ཆ་ཚང་ཞིག་བསྐུར། ཨ་སེའི་ཤོག་ཏུ། ཞག་བཅུ་གཅིག་གི་རིང་ཁྲིད་དང་། ཁྲོམ་དབང་ལན་གསུམ། མི་ལའི་རྣམ་ཐར་གྱི་ལུང་བཀླག། འཁོར་ཆེན་ཞིག་
བཞེངས་རྒྱུའི་ཆ་རྐྱེན་རས་ཆ་ཉེར་བཞི། སྟོད་འགགས་གཅིག། དར་བག་སོ་གཉིས། ད་དམར་བུབས། བལ་སྟན་བཅོ་ལྔ་རྣམས་སྤྲད། ཕྱག་ཚྭར་ཞི་ཁྲོའི་དབང་རྒྱས་

༄༅། ། བསྡུས་གཉིས་དང་། ཐུགས་རྗེ་ཆེན་པོའི་དབང་ཞིག་བསྐུར་ནས་རིམ་པས་ཡུལ་སྟོད་ཨོ་སྒོར་བླ་བྲང་དུ་ཕྱིན། ཁ་བཏགས་བརྒྱས་རྒྱབ་ཆོག་
བྱས༑ བླ་མ་འདས་སར་ཝ་དར། སྐུ་གདུང་ཞལ་འདེབས་མར་རྒྱ་དྲུག་ཇ་གཉིས་རྣམས་ཕུལ། ལྷ་རུ་དཔོན་ཚང་སར། ཁྲིད་མདོ་དབང་། མི་ལ་དང་ཐུགས་རྗེ་ཆེན་པོའི་
དབང་རྣམས་ཁྲོམ་དབང་དུ་བྱས། ལྷ་བྱ་དང་གཡག་ཟེ་དགོན་གཉིས་ཀར་དར་སོགས་ཞེ་ལྔ་རེ་སྒྲོལ་མའི་ཡོན་དུ་ཕུལ། ཁྲོ་ཁོག་དང་། རོང་ཆེན་དགོན་དུ་སྟོང་དབང་རེ་
བསྐུར། རོང་ཆེན་དུ་སྐར་མ་ལྔ་དར་བརྒྱད་ཅུ་སྐྱ་ཆེན་སོ་གཉིས། བརྒྱད་བཏགས་ལྔ་བཅུ་རྣམས་ཕུལ། བཙུག་སྒོ་སོ་སོའི་སྐབས་ཀྱི་སྡིག་པ་བཅད། ཁྲོ་ཐུང་མདོ། 
མེར་ཐང་། ཟླ་མགོ་ཚ་ཁ་རྣམས་སུ་ཁྲོམ་དབང་གཉིས་གསུམ་རེ་བྱས། ཡིད་སྟོད་དུ་མདོ་དབང་ཞིག་བསྐུར། རིམ་པས་རྫོགས་ཆེན་དགོན་དུ་འབྱོར། བུམ་སྒྲུབ་ཆེན་པོའི་
ཞལ་འདེབས་སུ་མར་ཕྱུར་དོས་ཉེར་བདུན་ཕུལ། ཡར་འོང་ནས། ཧོར་སྦྲ་ཆུང་། སྐྱ་ཤུལ་མགོན་པོ། མགར་ཤུལ་ཨ་ལོ། རྒྱུག་བློ་བཟང་ཚུལ་ཁྲིམས་རྣམས་ཀྱིས་སྦྱིན་

བདག་བྱས་ནས་སྟོང་དབང་རེ་དང་། ནག་ཤུལ་རྣམ་རྒྱལ་བཀྲ་ཤིས་ཀྱིས་སྦྱིན་བདག་བྱས་ནས། ཞི་ཁྲོའི་དབང་ཆེན་ཞིག་བསྐུར། རང་གནས་སུ་འབྱོར་འཕྲལ། བ་ཐུར་
བསུ་མི་འོང་བཞིན་ཕྱིན་ནས། ཁྲོམ་དབང་གསུམ་དང་། དགེ་མང་ཇོས་སྐྱབས་སར་སྟོང་དབང་ཞིག་བྱས། ཀི་ལུང་དགོན་དུ་ཞག་བཅོ་ལྔའི་ཁྲིད། ཁྲོམ་དབང་གསུམ། 
འཇུ་ཉུང་དང་དཔོན་རུ་གཉིས་འཐུས་ལ་ཞག་ཉེར་ལྔའི་རིང་ཁྲིད་དང་། ཁྲོམ་དབང་གསུམ། དཔོན་རུ་གོང་མར་ཁྲོམ་དབང་གཅིག། དགེ་མང་དུ་ཟླ་ཁྲིད་དང་། རིག་འདུས། 
འོད་ཆོག། ཞི་ཁྲོ་རྣམས་ཀྱི་དབང་བསྐུར་འཕྲལ། བཙན་ནེ་ཨ་ཆོག་ཏུ་ཕྱིན། ཞག་བཅུ་དྲུག་གི་རིང་དབང་ཁྲིད་དང་། འབར་ཆུང་དུ་སྟོང་དབང་། རིག་འདུས་ལྷ་དབང༌། 
དགེ་རྩེར་བདུན་ཁྲིད་དང་སྟོང་དབང་བཅས་དགེ་བསྐུལ་བྱས་ནས་རང་གནས་སུ་འོང་། ཆབ་མདོ་ལྕགས་ར་སྤྲུལ་སྐུ་རྫ་སྟོད་ཕེབས་པར། དར་བུམ་པ་ཆ། དངུལ་སྲང་ལྔ་
འབྲེལ་འཇོག་བྱས། ཞི་འཕགས་རྣམ་གཉིས་མདུན་དངུལ་སྲང་ལྔ་རེ། ཆབ་མདོ་དགོན་དུ་མ་ཎི་དུང་ཡོན་རྣམས་བསྐུར། ཁྲོམ་བཟའ་ཚེ་དབངནོར་བུས་སྦྱིན་བདག་བྱས་ནས་

༄༅། ། བ་རོད་སོགས་ཤོག་པ་སྣ་འདུས་ལ་ཁྲོམ་དབང་གཉིས་བསྐུར་ནས། བཤུལ་ལམ་རིམ་བགྲོད་ཀྱིས་རྗེ་དྲུང་རིན་པོ་ཆེའི་མདུན་དུ་ཕྱིན། ཚེ་དབང་
ཞིག་ཞུས། མར་དོས་བཞི། བཟང་ཇ་འཁོར་དྲུག་གཉིས། བར་གྲས་འཁོར་དྲུག་གཉིས་བཅས་ཕུལ། ཕྱག་ཚྭ་དགོན་དུ་ཁྲིད་དང་སྟོང་དབང་། འོད་ཆོག་དང་ཐུགས་རྗེ་
ཆེན་པོའི་དབང་། གད་ཐོག་ཕུག་ཁུང་གཉིས་སུ་སྟོང་དབང་རེ། གད་ཐོག་འོམ་ཐལ་མར་ཞི་ཁྲོ་དང་། ཐུགས་རྗེ་ཆེན་པོའི་དབང་སོགས་བསྐུར། ཁྲོམ་བཟའ་སྨད་མའི་ནང་
དུ་ཞག་ཉེར་གཅིག་གི་ཁྲིད། ཞི་ཁྲོའི་དབང་ཆེ་འབྲིང་། རིག་འདུས་དང་ཐུགས་རྗེ་ཆེན་པོའི་དབང་རྣམས་བསྐུར་འདི་སྐབས་རྫོགས་སྤྲུལ་རིན་པོ་ཆེའི་སྒར་ཕེབས་པའི་སྒར་
ཐོག་ཏུ་ཐུགས་རྗེ་ཆེན་པོའི་དབང་ཞིག་ཕུལ། ཁྲོམ་བཟའ་འུ་ཅུར་མར། ཞག་བཅུའི་རིང་ཁྲིད་དང་། ཞི་ཁྲོ་ཐུགས་རྗེ་ཆེན་པོ། འོད་དཔག་མེད་གསུམ་གའི་ཁྲོམ་དབང་བྱས། 
འབུམ་རྙིང་དུ་ཁྲིད་དང་ཁྲོམ་དབང་ལན་གཉིས་བསྐུར། རང་གནས་སུ་འོང་ནས་དགེ་རྩེ་མཐུ་སྟོབས་མགོན་པོ་དང་། སྡེ་དགེའི་དྲུང་ཡིག་གཉིས་ཀྱི་ངོར། དབང་དང་ལྷ་

བསང་བྱས། ཀི་ལུང་དང་དགེ་མང་དུ་ཁྲིད་དང་ཁྲོམ་དབང་གསུམ་རེ་བསྐུར་འཕྲལ། རང་གནས་སུ་སྨིན་ཁྲིད་རྒྱས་པ་དང་། མི་ལའི་རྣམ་ཐར་གྱི་ལུང་། རིག་འདུས། 
སངས་རྒྱས་སྟོང་དབང་། ཞི་ཁྲོའི་དབང་རྣམས་བསྐུར། དེནས་རིམ་པས། འབུམ་ཤུལ་དུ་སྟོང་དབང་། སྐུ་ཚབ་སྒར་ཐོག་ཏུ་ཚེ་དབང་། ཤོག་འཐོར་དུ་ཁྲིད་ཁྲོམ་དབང་
གསུམ། དགེ་རྩེར་ཁྲིད་དང་སྟོང་དབང་། ཁྲོམ་དབང་གཉིས། ཕྱག་ཚྭའི་ཤོག་ཁར། ཁྲིད་དང་ཁྲོམ་དབང་བཞི་རྣམས་བསྐུར། ཕྱག་ཚྭ་དགོན་དུ་སྔོན་གད་ཐོག་ཆོས་ལྡན་
གྱིས་བཞེངས་པའི་འཁོར་ཆེན་མང་པོ་འགྲོ་དོན་ཤིན་ཏུ་འཕེལ་བའི་གྲས་སུ་འཁོར་ཆེན་ཞིག་བཞེངས་པར་ལྷ་བཟོ་དཔོན་གཡོག་གཉིས་ལ་ཚོན་དང་སྲ་རྩི་བྱེད་བཅུག་ནས་གསོལ་
ཕོགས་དང་ཇ་ཁག་བཅུའི་ཡོན་ཕུལ། རྗེ་དྲུང་རིན་པོ་ཆེའི་མདུན་ནས། རཏྣའི་ཐུགས་སྒྲུབ། ཐང་རྒྱལ་ཚེ་སྒྲུབ། འཆི་མེད་ཡང་སྙིང་རྣམས་ཀྱི་དབང་ཞུསནས། སྐུ་གསུང་
ཐུགས་རྟེན་དང་། དངུལ་རྡིལ་ཚད། གཟིག་སྲམ། ཝ་ལྤགས་བཅས་ཕུལ། དགོངས་བཞེད་བཞིན། ཞི་ཁྲོའི་དབང་ཆེན་དང་། ཚེ་དབང་ལྕགས་སྡོང་མ། རིག་འདུས་

༄༅། ། ཚེ་དབང་རྣམས་ཕུལ། དངུལ་སྲང་བཅུ་དང་། བཟང་ཇ་འཁོར་དྲུག་བཞིའི་གནང་སྦྱིན་མཛད་ཀྱང་མ་བླངས། ཆེ་ཡོ་དང་གདཐོག་འོམ་ཐལ་མ་
གཉིས་ཀར་དགེ་བསྐུལ་ཞག་ཤས་དང་། ནོར་གླིང་དགོན་དུ་སྐྱབས་མཆོག་རིག་འཛིན་ཆེན་པོའི་སྤྲུལ་སྐུས་གཙོས་འདུས་པར། ཐུན་མོང་ཕྱི་ནང་ཁྱད་པར་དང་བཅས་པའི་སྔོན་
འགྲོའི་ཁྲིད། རིག་འདུས། ཐུགས་རྗེ་ཆེན་པོ། བདེ་ཆེན་ཞིང་དབང་རྣམས་རྒྱས་པར་བྱས། དངུལ་སྲང་བཅུའི་གནང་སྦྱིན་བྱུང་ཡང་མ་བླངས། སྤྲུལ་སྐུར་མནབ་ཚར་
གཡོགས་བཅས་དང་། བཟང་ཇ་བདུན། མར་རྒྱ་ཉི་ཤུ་ཕུལ། ནོར་གླིང་། ཕྱག་ཚེ། གླང་ནག། ཨ་སེ། ཕུག་ཁུང་། ཐར་ཤུལ་བཅས་དགོན་ཁག་དྲུག་ཏུ་མ་ཎི་དུང་
ཕྱེད་རེ་གསུང་ཡོན་དངུལ་སྲང་ཕྱེད་ཉིས་བརྒྱ་ཕུལ། ཁྲོམ་བཟའ་སྨད་མར་ཁྲིད་དང་སྟོང་དབང་གིས་དགེ་བསྐུལ་བྱས། དྲེལ་དཀར་གསང་སྔགས་ཆོས་གླིང་དུ་དུང་ཕྱེད་ཅིག་
གི་ཡོན་ཕུལ། ཀཿཐོག་རྨོག་སྤྲུལ་དབུས་ནས་ཕེབས་པར་མཇལ་ཕྱག་ཞུས། མར་རྒྱ་བཅོ་བརྒྱད་དང་། ཝ་དར་ཞིག་ཕུལ། ཨ་རིག་བཟར་འདུས་མདོ་དང་། འཇུ་ཉུང་

དང་དཔོན་རུ་ཤོག་འཐོར་རྣམས་སུ་སྟོང་དབང་རེ་བྱས་ནས་རང་གནས་སུ་འོང་། ཞག་ཤས་ཀྱི་འཕྲོར། འཇུ་ཉུང་དུ་ཕྱིན། ཁྲིད་དང་ཁྲོམ་དབང་གཉིས། ཀི་ལུང་དགེ་མང་
གཉིས་སུ་ཁྲིད་དང་ཁྲོམ་དབང་ལན་གཉིས་རེ་བསྐུར། རང་གི་དབེན་ངོགས་སུ་འབྱོར། ཟླ་བ་གཅིག་གི་རིང་ཐུན་མོང་ཕྱིནང་གི་ཁྲིད་སྨིན་རྒྱས་དང་། སྟོང་དབང་། རིག་
འདུས་ལྷ་དབང་རྣམས་བསྐུར། སྐུ་ཚབ་སྒར་པ་བ་ཐུར་དང་ཁྲོམ་བཟའི་ས་དོན་དུ་ཁྲི་མདོར་ཕེབས་པའི་སྒར་ཐོག་ཏུ་བསང་དང་། ཚེ་དབང་སོགས་དགོངས་པ་བསྒྲུབས། 
རང་ལོ་དྲུག་ཅུ་རྩ་དྲུག་པ་ལྕགས་ཕོ་སྟག་གི་ལོ་སར་མ་ཐག་རང་གནས་སུ་དཔྱིད་ཁྲིད་དང་། རིག་འདུས། ཞི་ཁྲོའི་དབང་ཆེན་བཅས་བསྐུར། རྒྱ་སྒོའི་དབེན་རི་འདི་སྔ་སོར་
གྲུབ་རྗེ་རིན་པོ་ཆེས་ལུང་བསྟན་གནང་བ་དང་དུ་བླངས་ཏེ་བསྡད་པ་ནས་བཟུང་། སྐྱིད་ལ་ཟོས་བདེ། དགེ་སྦྱོར་འཕེལ་བ་དབེན་པའི་ཡོན་ཏན་རྫོགས་པའི་ངང་དུ་ལོ་སྐོར་ཞིག་
སོང་བ་ཡིན་རུང་འདི་ལོ་འབྱུང་བ་སྒང་གཤོང་གིས་ཆར་ཆུ་ཆེ་བས་ས་ཕྱོགས་ཧ་ཅང་རླན་ཅིང་ཁྱིམ་ནང་དུ་ཆུ་རྡོལ་བ་སོགས། སྡོད་མི་བདེ་བ་བྱུང་བས་སྒར་རྫ་རྒྱལ་མདུན་ལུང་

༄༅། ། དུ་སྤོས། དགེ་མང་། ཤོག་འཐོར། སེར་ཤུལ་བཅས་སར་སངས་རྒྱས་སྟོང་དབང་རེ་བསྐུར་དུ་ཕྱིན། རྒྱ་སྡེ་ཞེའུ་ཤོག་པས་འབོད་མི་བྱུང་བ་
བཞིན་ཕྱིན་ནས། ཁྲིད་དང་། སྟོང་དབང་། ཞི་ཁྲོ་རིག་འདུས་མི་ལའི་དབང་བཅས་ཀྱིས་རེ་འདོད་བསྐངས། རྒྱ་རོང་དབོན་སྤྲུལ་ལྷ་སར་ཕེབས་པའི་སྒྲར་ཐོག་ཏུ་ཕྱིན། 
དབུས་རྫོངས་སུ་དངུལ་སྲང་ཉེར་ལྔ་དང་། ཚེ་དབང་ཞིག་ཕུལ། དགེ་རྩེའི་ཤོག་ཏུ་ཁྲིད་སྟོང་དབང་། རིག་འདུས་དབང་བཅས་དང༌། ཧོར་ཤུལ་སངས་རྒྱས་འབུམ་གྱིས་
སྦྱིན་བདག་བྱས་ནས་སངས་རྒྱས་སྟོང་དབང་རྣམས་བྱས། རྒྱ་རོང་སྐུ་ཆེན་རིན་པོ་ཆེའི་སྤྲུལ་སྐུ་རྫ་སྟོད་དུ་ཕེབས་པར་དངུལ་སྲང་བཅུའི་འབྲེལ་འཇོག་བྱས། འཇུ་ཉུང་དུ་
སངས་རྒྱས་སྟོང་དབང་། དཔོན་རུ་མར་སྟོང་དབང་དང་ཞི་ཁྲོའི་དབང་ཆེན། ཁྲོམ་བཟའི་སྨད་མར་ཞག་བཅུ་གཅིག་གི་རིང་ཁྲིད་དང་། ཁྲོམ་དབང་གཉིས། བྲོས་རུ་མ་
འགའ་རེར་ཁྲོམ་དབང་གསུམ་བསྐུར་ནས་རང་གནས་སུ་འབྱོར། ཞག་ཤས་འཕྲོར་འབུམ་ཤུལ་དུ་ཕྱིན་ནས་ཁྲིད་དང་། སྟོང་དབང་། རིག་འདུས་དབང་། འཇུ་ཉུང་དང་

ཨ་རིག་བཟའི་ཤོག་གཉིས་ཀར་ཞག་བཅུ་གཅིག་རེའི་ཁྲིད་དང་། ཞི་ཁྲོ་དང་ཐུགས་རྗེ་ཆེན་པོའི་དབང་རེ་བསྐུར་ནས་ཀི་ལུང་དགོན་དུ་ཕྱིན། ཕུར་བསྙེན་དུང་ཕྱེད་ཞིག་གི་ཡོན་
ཕུལ༑ བདུན་ཁྲིད་དང་ཁྲོམ་དབང་ལན་གཉིས་བྱས། དགེ་མང་དགོན་དུ་སིདྡྷི་དུང་ཕྱེད་ཀྱི་ཡོན་ཕུལ། ཞག་བཅུ་གཅིག་གི་རིང་ཁྲིད་དང་ཁྲོམ་དབང་ལན་གསུམ་བསྐོར་ནས་
རང་གནས་སུ་འབྱོར། ཟླ་བ་གཅིག་གི་རིང་དགུན་ཁྲིད་སྔར་རྒྱུན་ལྟར་དང་ཁྲོམ་དབང་དྲུག་ཙམ་བྱས། རང་ལོ་རེ་བདུན་པ་ལྕགས་ཡོས་སར་མ་ཐག་པའི་ཆོ་འཕྲུལ་ཟླ་བར། 
རང་གནས་དགེ་འདུན་འདུས་པ་རྣམས་ལ་སིདྡྷི་དུང་། ཞི་ཁྲོ་གནས་སྟོང་། ཚེ་གཟུངས། བར་ཆད་ལམ་སེལ། ཚོགས་སྟོང་གསུམ་རྣམས་སུ་ཇ་འཁོར་དྲུག་སོ་དགུའི་ཡོན་
ཕུལ་ནས་བསྒྲུབས། སྐུ་ཚབ་སྒར་ཐོག་ཏུ་ཞག་བཅུའི་ཁྲིད་དང་ཁྲོམ་དབང་ལན་གཉིས། རང་གནས་སུ་དཔྱིད་ཁྲིད་ཟླ་བ་གཅིག་གི་བར་དང་སྟོང་དབང་ཞིག་བསྐུར། དེ་ནས་
དགེ་རྩེ་གོང་མོར་ཞག་བཅུ་གཅིག་གི་རིང་ཐུན་མོང་ཕྱི་ནང་གི་ཁྲིད་དང་། ཁྲོམ་དབང་ལན་གཉིས། དགེ་མང་དུ་སངས་རྒྱས་སྟོང་དབང་། ཀི་ལུང་དགོན་དུ་ཞག་བཅུ་གཅིག་

༄༅། ། གི་ཁྲིད་དང་ཁྲོམ་དབང་གཉིས། ཕུག་ཁུང་དགོན་དུ་འདུས་པ་མདོ་དབང་ཆེན་པོ་ཞག་བཅུ་གསུམ་གྱི་ཁོངས་སུ་མཐའ་རྟེན་གཏད་རྒྱ་དང་བཅས་པ་
རྫོགས་པར་བྱས། ཞེ་ཆེན་རྒྱལ་ཚབ་སྤྲུལ་སྐུ་དེ་ཕྱོགས་སུ་ཕེབས་པར་དར་ཝ་ལྤགས། དངུལ་སྲང་ལྔས་འབྲེལ་འཇོག་བྱས། འབུམ་གསར་དང་ཕྱག་ཚྭ་གཉིས་ཀར་ནག་
བཅུ་གཅིག་རེའི་ཁྲིད་དང་། ཁྲོམ་དབང་གསུམ་བསྐུར། ནོར་གླིང་དུ། སྤྲུལ་སྐུའི་མདུན་ནས་ཚེ་དབང་ཞིག་ཞུས། དངུལ་སྲང་བཅུ་དང་མར་རྒྱ་ཉེར་ལྔ་ཕུལ། གླིང་ཚང་རྗེ་
དྲུང་རིན་པོ་ཆེའི་མདུན་ནས་ཚེ་དབང་ཞིག་ཞུས། འདུས་མདོའི་ལྷ་ཙཀ་དབང་ཡིག་རྡོར་དྲིལ་བཅས་པའི་སྐུ་གསུང་ཐུགས་རྟེན་དང་ཝ་གཟིག་སྲམ་ལྤགས། དངུལ་སྲང་ཉེར་ལྔ་
ཕུལ༑ ཕུག་ཁུང་ཤེ་སྐོར་མར། ཞག་བཅུ་གསུམ་དབང་ཁྲིད་དང་། ཁྲོམ་བཟའ་སྨད་མར་སངས་རྒྱས་སྟོང་དབང་། ཞི་ཁྲོའི་དབང་ཆེ་འབྲིང་གིས་དགེ་བསྐལ་བྱས་ནས་
རང་གནས་སུ་སྒྲུབ་སྡེར་འབྱོར། དཔལ་ལྡན་འབྲུག་པའི་བསྟན་འཛིན་སྐུ་ཞབས་ཁམས་པ་རིན་པོ་ཆེ་སྐུ་ཕྲེང་གསུམ་པ་སྒྲུབ་བརྒྱུད་བསྟན་པའི་ཉི་མ་ཡུལ་སྡེའི་སྤྱི་རིམ་དང་། 

ཡུལ་ལྷ་དཔང་བསྟོད་སོགས་ཀྱི་ཆེད་དུ་ས་སྐྱོང་སྡེ་དགེའི་བཀས་འདི་ཕྱོགས་སུ་ཕེབས་པ་རང་གནས་སུ་སྤྱན་དྲངས། ཆོས་འབྲེལ་ཐུགས་རྗེ་ཆེན་པོའི་དབང་ཞིག་ཞུས་པས་ཚེ་
དབང་དང་བཅས་པ་བསྩལ། སྐུ་གསུང་ཐུགས་རྟེན་དང་། དངུལ་སྲང་ལྔ་བཅུ། ཝ་གཟིག་ལྤགས་པ། གོས་ལིང་ཡུག་རེ་རྣམས་ཕུལ། དགོངས་བཞེད་བཞིན་སྒར་ཐོག་
ཏུ་ཕྱིན་ནས་ཚེ་དབང་ཞིག་ཕུལ། འཕྲོས་དོན་གྱི་གསུང་གླེང་ཞིབ་པར་བྱུང་ཞིང་། ཐུགས་ཡིད་གཅིག་ཏུ་འདྲེས། དགོན་པར་དུང་ཡོན་ཞིག་ཀྱང་ཕུལ། ཀཿཐོག་རྨོག་སྤྲུལ་
རིན་པོ་ཆེ་དཔོན་གཡོག་བཅུ་གསུམ་རང་གནས་སུ་གདན་དྲངས། རང་གནས་སྒྲུབ་སྡེའི་གྲྭ་རིགས་དང་། མི་ཁྲོམ་ཤིན་ཏུ་མང་བ་བཅས་པར་སྟོང་དབང་ཞིག་དང་། རང་ལ་
ཚེ་དབང་བརྒྱ་རྩ་གནང་། སྐུ་གསུང་ཐུགས་རྟེན། དངུལ་སྲང་ཕྱེད་ཉིས་བརྒྱ། མར་རྒྱ་བརྒྱ། གཡུ་བྱུར་སྲང་བརྒྱད། ཚན་གྲངས་བཅས་དང་གྲྭ་འབུལ་སོགས་འོས་
བབས་བཞིན་དུ་བྱས། ཀ༔ ཐོག། དཔལ་ཡུལ། ཟིལ་དཀར་དགོན་གསུམ་དུ་དུང་ཡོན་རེ་བསྐུར། འབར་ཆུང་དང་དགེ་མང་དུ་ཞག་བཅུ་གཅིག་རེའི་རིང་དབང་དང་ཁྲིད། 

༄༅། ། རང་གནས་སུ་དགུན་ཁྲིད་རྒྱས་པ་ཁྲོམ་དབང་སོགས་སྔར་རྒྱུན་ལྟར་བྱས། རང་ལོ་རེ་བརྒྱད་པ་ཆུ་འབྲུག་གནམ་ལོ་གསར་མ་ཐག་པའི་ཆོ་འཕྲུལ་
ཟླ་བར་རང་གནས་སྒྲུབ་སྡེར། སིདྡྷི་དུང་ཕྱུར་དང་ཡིག་བརྒྱ་འབུམ་ཕྲག་བཅུའི་ཡོན་ཕུལ། དཔྱིད་ཁྲིད་སྟོང་དབང་བཅས་སྔར་རྒྱུན་ལྟར་དང་། ས་ག་ཟླ་བའི་ནང་དར་ཆེན་
བཞི་བཅུའི་གཙོས་སྟོང་དར་ཕྱེད་བཞི་བཙུགས་ནས་དགེ་བ་རྫོགས་བྱང་དུ་བསྔོས། མུ་ར། དགེ་མང་། འཇུ་ཉུང་རྣམས་སུ་ཕྱིན་ནས་སྟོང་དབང་རེ་བསྐུར། རྒྱ་རོང་སྐུ་ཆེན་
སྤྲུལ་སྐུ་རྫ་སྟོད་གདུལ་བྱར་ཕེབས་པ་རང་གནས་སུ་གདན་དྲངས། ཐུགས་རྗེ་ཆེན་པོའི་དབང་འབྲེལ་ཞུས། སྐུ་གསུང་ཐུགས་རྟེན་དང་། དངུལ་སྲང་ཉེར་ལྔའི་གཙོས་དགུ་
ཚན་ཞིག་དང་ཐུགས་རྗེ་ཆེན་པོའི་སྐུ་མདའ་ཚད་ཞིག་ཀྱང་ཕུལ། ནོར་གླིང་སྤྲུལ་སྐུ་ཕེབས་པའང་གདན་འདྲེན་ཞུས་ནས་དངུལ་སྲང་ཉེར་ལྔའི་གཙོས་ལྔ་ཚན་ཕུལ། དབྱར་ཐོག་
འདིར། རིམ་པས། དགེ་རྩེ་གོང་མ། དཔོན་རུ། བ་ཐུར། འཇུ་མང༌། ཀི་ལུང་དགོན། དགེ་མང་རྣམས་སུ་ཕྱིན་ནས་སྦྱིན་བདག་སོ་སོའི་འདོད་པ་བཞིན་དབང་ཁྲིད་

དགེ་བསྐུལ་བྱས། དཔལ་ཡུལ་ཀརྨ་བཀྲ་ཤིས་སྤྲུལ་སྐུར་དངུལ་སྲང་ལྔ་དང་། ཇ་སྒམ། ཞེ་ཆེན་སྤྲུལ་སྐུར། ཇ་སྒམ་ཝ་དར་རྣམས་ཕུལ། རང་གི་སྒྲུབ་སྡེར་ཞག་བཞི་
བཅུའི་རིང་དགུན་ཁྲིད་དབང་སོགས་རྒྱུན་ལྡན་ལྟར་དོང་། གདུགས་དཀར་གཞུང་ཁྲི་ཚར་ཡོན་ཇ་སུམ་ཅུ་ཕུལ། ཁྲོམ་བཟའ་གོང་དཔོན་ཤི་སར། ཟེ་ཆེན་རབ་འབྱམས་སྤྲུལ་
སྐུ་ཕེབས་པ་རང་གནས་སུ་དྲངས་ནས། ཐུགས་རྗེ་ཆེན་པོའི་དབང་འབྲེལ་ཞུས། སྐུ་གསུང་ཐུགས་རྟེན། རྒྱན་ཕྲེང་རིན་ཐང་ཅན་དངུལ་སྲང་ཉེར་ལྔ་གཙོས་ཚན་གྲངས་བཅོ་
ལྔ་ཕུལ། རང་ལོ་རེ་དགུ་པ་ཆུ་སྦྲུལ་ཆོ་འཕྲུལ་ཟླ་བའི་དུང་ཡོན་སྔར་རྒྱུན་ལྟར་དང་། ཡིག་བརྒྱ་འབུམ་ཕྲག་བཅུའི་ཡོན་ཕུལ། དཔྱིད་ཁྲིད་དང་། རིག་འདུས་ལྷ་དབང་། 
སྟོང་དབང་བཅས་དང་། འདི་ཕྱོགས་གྲོང་ཆོག་སོགས་ལ་འདོན་སྲོལ་ཆེ་བས་གྲྭ་རིགས་རྣམས་གསང་སྔགས་རང་ཉིད་ལེན་པའི་ཉེས་པ་བསལ་ཕྱིར། དཀོན་མཆོག་སྤྱི་
འདུས་དང་། ཐུགས་རྗེ་ཆེན་པོ་ཡང་སྙིང་འདུས་པའི་དབང་ཞིག་ཀྱང་བྱས། སྐུ་ཚབ་སྒར་ཐོག་ཏུ་ཞི་ཁྲོའི་དབང་ཆེན་དང་། རིག་འདུས། ཐུགས་རྗེ་ཆེན་པོའི་དབང་གསུམ་

༄༅། ། བསྐུར། སྐུ་ཚབ་ཆོས་སྐྱོང་བསྟན་འཛིན་འདི་ཆོས་རྒྱལ་སྡེ་དགེའི་དབོན་རིགས་དངོས་གནས་སུ་འདུག་པས་ཡ་རབས་ཀྱི་ཕྱག་སྲོལ་བཞིན་ཆོས་
ཕྱོགས་སུ་དད་གཏོང་སྙིང་རུས་ཆེ་བས་སྔ་སོར་སྐྱེས་རབས་དཔག་བསམ་འཁྲི་ཤིང་གི་ཞལ་ཐང་ཉེར་གསུམ་བཞེངས་རྒྱུའི་ཁས་ལེན་བྱས་པ་ལེགས་པར་གྲུབ་པ་སོགས་དགེ་
སྡིག་གི་སྤང་བླང་རྒྱ་ཆེ་བ་དང་། ཁྱད་པར་ལོ་རེ་བཞིན་ཟི་ལིང་མགྲོན་པོ་འགྲོ་སྐབས་ཚོང་པ་རེ་རེས་ཀྱང་བཤའ་ལུག་སྟོང་ཕྲག་བརྒལ་བ་རེ་རྒྱ་ཡུལ་དུ་དེད་པས་དུས་གཅིག་ཏུ་
སེམས་ཅན་འབུམ་ཕྲག་མང་པོ་བདས་ཤིང་ཤན་པའི་ལག་ཏུ་བཙོངས་ཤིང་། དེ་གའི་རིན་རྩས་སླར་ཡང་བཤའ་ལུག་ཉོས་ཏེ་བཙོང་བ་སོགས་སྡིག་པ་བསྐལ་བའི་བར་དུ་གཅོད་
དཀའ་བ། ཁོ་བོས་སྔ་སོར་དབང་ཁྲིད་དགེ་བསྐུལ་གང་གི་སྐབས་སུའང་ཤོག་ཁ་སོ་སོར་སྡིག་རྒྱུན་འདི་ལྟ་བུ་སྤེལ་བ་འདི་ཕྱི་གཉིས་ཀར་ཕུང་ཆེ་ཚུལ་ཡང་ཡང་ལབ་པ་ཡིན་
རུང༌། ཚོང་པ་རེ་གཉིས་ནས་ལོ་ཤས་རེ་མི་འདེད་རྒྱུའི་ཁས་ལེན་དང་། ཁྲོམ་བཟའ་གོང་ཤོག་པ་སྤྱིའི་ལོ་དགུའི་བར་ཆོད་པ་ཙམ་ལས་ཐབས་མ་བྱུང་རུང་། ཁོང་གིས་མདུན་

ས་གོང་མར་ཞུ་བསྐལ་བཅས་ཆོད་རྒྱུའི་ཁས་ལེན་མཛད་སོང་བ་ཆོས་རྒྱལ་བདག་པོ་རིན་པོ་ཆེས་བསྟན་པ་ཡོངས་སུརྫོགས་པའི་ཁུར་བླངས་ཏེ་བསྙེན་པརརྫོགས་པ་དགེ་སློང་གི་
དངོས་པོ་གསར་དུ་བཞེསནས་ཆོས་ཁྲིམས་དར་གྱི་མདུད་པ་འཇམ་ལ་དམ་པར་སྡོམ་པའི་སྐབས་དང་འགྲིགས་པས་ཕྱོགས་ཀུན་ཏུ་བཀས་བཅད་དེ་སྡིག་རྒྱུན་བསྐལ་པའི་བར་དུ
ཆོད་སོང་བ་ཁོ་བོས་ཀྱང་ཚེ་གཅིག་གི་དགེ་བསྐུལ་ལ་འདི་ལག་རྗེས་ཆེ། དེ་ནས་མུ་རར་སྟོང་དབང་དང་། འབུམ་རྙིང་དུ་ཐུགས་རྗེ་ཆེན་པོའི་དབང་ལན་གཉིས། འབུམ་
གསར་དུ་ཞག་བཅུ་གསུམ་གྱི་དབང་ཁྲིད་རྣམས་བསྒྲུབས། རིག་འཛིན་ཉི་མ་གྲགས་པའི་སྐུ་འཕྲེང་བཞི་པ་སྦས་ཡུལ་པདྨ་བཀོད་དུ་ཆོས་རྒྱལ་དྭགས་པོ་རིན་པོ་ཆེའི་སྲས་སུ་
འཁྲུངས་པ་འདི་ཕྱོགས་ཆིབས་ཁ་དང་པོར་བསྒྱུར་བ་མཇལ་ནས་དབང་འབྲེལ་ཞིག་ཞུས། དངུལ་སྲང་ཉེར་ལྔའི་གཙོས་སུམ་ཚན་ཕུལ་ནས་དགོན་པར་མར་རྒྱ་བརྒྱ་དུང་ཕྱེད་
ཡོན་དུ་བསྐུར། ཕྱག་ཚྭ་དགོན་དུ་རས་བུབས་ཉིར་ལྔ་སྒྲོལ་མའི་ཡོན་ཕུལ་ཞིང་སྟོང་དབང་ཞིག་བསྐུར། རྫོགས་ཆེན་རིན་པོ་ཆེ་དེ་ཕྱོགས་ཕེབས་པར་ཚེ་དབང་ཞུས། དངུལ་

༄༅། ། སྲང་ཉེར་ལྔ་གཙོས་སུམ་ཚན་དང་། དབོན་པོར་སྲམ་ལྤགས། རས་ཡུག་བཅས་ཕུལ། བ་ཡན་དུ་ཞག་བཅུ་གཅིག་གི་ཁྲིད་དང་ཁྲོམ་དབང་
གསུམ་བསྐུར། དགོན་པར་རས་བུབས་ཉེར་ལྔ་བསམ་པ་མྱུར་འགྲུབ་མའི་ཡོན་དུ་ཕུལ། སྐྱབས་རྗེ་རྡོ་གྲུབ་རིན་པོ་ཆེ་དང་། རང་རེའི་དངོས་སློབ་དགེ་མང་སྤྲུལ་པའི་སྐུ་
གཞན་ཕན་མཐའ་ཡས་འོད་ཟེར་ནས་ཁྱད་པར་སྔོན་འགྲོ་དང་རིག་པའི་རྩལ་དབང་དགོས་ཚུལ་གསུངས་པ་བཞེད་སྦྱར་བྱས། ཁོང་གིས་སྨིན་གྲོལ་གླིངནས་རྒྱལ་བའི་བཀའ་
འགྱུར་རིན་པོ་ཆེའི་མཚོན་དབང་ལུང་མང་པོའི་རྒྱུན་བླངས་ནས་འབུལ་སྐྱེལ་དུ་འབྱོན་སྐབས་སུ་འདུག་པས་དངུལ་སྲང་ཉེར་ལྔ་ཕྱག་མཐུད་བྱས། རྗེ་དྲུང་རིན་པོ་ཆེའི་དྲུང་ཚེ་
དབང་ཞུས། དངུལ་སྲང་ཉེར་ལྔ་ཕུལ། གད་ཐོག་ཤོག་ཏུ་ཞག་བཅོ་ལྔའི་རིང་དབང་ཁྲིད་དང་། ནོར་གླིང་གླིང་ནག་དགོན་གཉིས་ཀར་རས་བུབས་ཉེར་ལྔ་རེ་བར་ཆད་ལམ་
སེལ་དང་བསམ་ལྷུན་ཡོན་དུ་ཕུལ། ཆེ་ཡོ་ཤོག་པར་ཁྲོམ་དབང་གཉིས་དང་གོ་བསང་། ཝ་ཤུལ་ཚེ་མགོན་མར་ཞག་བཅུ་གཅིག་གི་ཁྲིད་དང་ཁྲོམ་དབང་གསུམ། ཁྲོམ་

བཟའ་ལྷ་མགོན་ཤོག་དང་། ཕུག་ཁུང་ཤེ་རུ་མ་གཉིས་ཀར་ཞག་དགུའི་དབང་ཁྲིད་རྣམས་བསྒྲུབས། རྫོགས་ཆེན་དཔོན་སློབ་རིན་པོ་ཆེའི་སྐུ་འཕྲེང་བཞི་པ་རྫ་སྟོད་གདུལ་བྱར་
ཕེབས་པ་མཇལ་ནས་མར་རྒྱ་ཉི་ཤུ་དང་། ཀི་ལུང་སྤྲུལ་སྐུར་ཇ་བག་དང་མར་དོས་ཕུལ། ཁྲོམ་བཟར་ཞག་བཅུ་གཅིག་གི་ཁྲིད་དང་ཁྲོམ་དབང་ལྔ་བསྐུར། ར་ཉག་གྲུབ་ཐོབ་
ཀྱི་རྒྱལ་སྲས་དེ་ཕྱོགས་ཕེབས་པར་མར་རྒྱ་བཞི་བཅུ་འབྲེལ་འཇོག་བྱས། ར་ཉག་དགོན་དུ་ཇ་ཁོར་དྲུག་བཅུ་གཉིས་དང་ཕྱེད་ཡོན་དུ་བསྐུར། ཞེ་ཆེན་རྒྱལ་ཚབ་སྤྲུལ་སྐུའི་མདུན་
བདེ་གཤེགས་ཀུན་འདུས་ཀྱི་དབང་ཞུས། མར་རྒྱ་བརྒྱ་དང་ཇ་འཁོར་དྲུག་བརྒྱད་ཕུལ། ཁྲོམ་བཟའ་ལྷ་མགོན་ཤོག་ཏུ་ཞག་བཞིའི་དགེ་བསྐུལ་དང་སྡེ་གཞུང་ཡར་མར་ཁྲིད་
ཁྲོམ་དབང་གསུམ། རང་གནས་སུ་འབྱོར་ནས་སྐུ་འབུམ་དགོན་དུ་དུང་ཡོན་ཞིག་བསྐུར། དགུན་ཁྲིད་སྔར་རྒྱུན་ལྟར་དང་ཁྲོམ་དབང་ལན་གསུམ་བསྐུར། རང་ལོ་བདུན་ཅུ་
པ་ཤིང་རྟ་ཆོ་འཕྲུལ་ཟླ་བའི་སིདྡྷི་དུང་ཕྱུར་དང་ཡིག་བརྒྱ་འབུམ་ཕྲག་བཅུ་སྔར་རྒྱུན་ལྟར་དང་། ཟླ་བ་གཅིག་གི་རིང་དཔྱིད་ཁྲིད་དབང་བཅས། ཨ་བོ་ནོར་བཟང་སར་བདུན་ཁྲིད་

༄༅། །དང་སྟོང་དབང་། བ་བཟི་མགོན་པོ་སར་ཞག་བཅུ་གཅིག་གི་ཁྲིད་དང་ཁྲོམ་དབང་གཉིས། དགེ་མང་དུ་སངས་རྒྱས་སྟོང་དབང་ཞིག་བསྐུར། 
སྐྱབས་རྗེ་རྡོ་གྲུབ་རིན་པོ་ཆེའི་སྤྲུལ་སྐུ་རང་ལུགས་ཀུན་མཁྱེན་ཡབ་སྲས་ཀྱི་སྙན་བརྒྱུད་ཞུ་བར་ཕེབས་པ་བཞིན། རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོ་དང་དངོས་
གཞིའིཁྲིད་ཆ་ཚང་བ་དང་། རིག་འདུས་ཀྱི་དབང་བཅས་བྱས། མཆོག་གི་རྡོ་རྗེ་སློབ་དཔོན་དུ་མངའ་གསོལ་ནས་སྐུ་གསུང་ཐུགས་རྟེན་དང་རྒྱ་དངུལ་རྡིལ་ཚད་ཀྱིས་གཙོས་
པའི་འབུལ་བ་བྱས། བ་ཐུར་དུ་ཞག་བཅུ་གཅིག་གི་ཁྲིད་དང་ཁྲོམ་དབང་གཉིས། འཇུ་སྟོད་སྨད་སོ་སོར་ཁྲོམ་དབང་གཉིས་རེ་བསྐུར། དགེ་རྩེ། ཁྲོམ་བཟའ་སྨད་མ། 
སྒར་རུ་མ། ཀི་ལུང་དགོན། དགེ་མང་རྣམས་སུ་ཞག་བཅུ་གཅིག་རེའི་ཁྲིད་དང་ཁྲོམ་དབང་སོགས་དགེ་བསྐུལ་བྱས་ནས་རང་གནས་སུ་འབྱོར། ཞག་བཞི་བཅུའི་རིང་ཁྲིད་
དང་ཁྲོམ་དབང་སོགས་ཤིང་ལུག་ཆོ་འཕྲུལ་གསར་ཚེས་ཀྱི་དུང་ཡོན་དཔྱིད་ཁྲིད་སོགས་སྔ་མ་ཁོ་ན་ལྟར་བྱས། འདི་ལོ་དབྱར་ཐོག་བྱང་པ་ཁག་གསུམ་སོགས་ནས་བོས་ཡོད་

པས་བཤུལ་ལམ་རིམ་བགྲོད་ཀྱིས་ཝ་ཤུལ་ཚེ་མགོན་མའི་ཤོག་པར་ཕྱིན། དེར་ཁྲོམ་དབང་གཉིས་དང་གོ་བསང་། མགོ་ཚ་དགོན་དུ་སྤྲུལ་སྐུ་རྣམ་གཉིས་གཙོས་སར་ཞག་བཅུ་
གཅིག་གི་དབང་ཁྲིད་སྨིན་རྒྱས་བྱས། མར་རྒྱ་ལྔ་བཅུ་གནང་བ་མི་དགོས་ཚུལ་ཞུས་ཀྱང་གསུངནན་མཛད་པས་དགོན་ནང་དེར་དཀར་མེར་ཕུལ། རིམ་པས་སྟག་དགོན་དུ་
ཞག་བཅུ་གཅིག་གི་ཁྲིད་དང་ཁྲོམ་དབང་གསུམ། ཨ་ཕྱུག་དུ་ཡང་དེ་བཞིན་བཅས་བསྒྲུབས། སྒྲུབ་བརྒྱུད་བསྟན་པའི་གསལ་བྱེད་ཚབ་ཚ་སྤྲུལ་པའི་སྐུ་རིན་པོ་ཆེས་ཚབ་ཚ་
དགོན་དུ་འོང་དགོས་ཚུལ་གསུངནན་མཛད་པས་དེར་ཕྱིན། བསུ་བ་སེར་སྦྲེང་སོགས་བཀུར་བཟོསོ་རྒྱ་ཆེ་བ་དང་བཅས་གཟིམ་ཆུང་དུ་བོས། རྒྱུ་འབྲས་ཟབ་མོའི་གནད་ལ་
ངེས་པ་རྙེད་པའི་གསུང་གནང་དང་ཉམས་རྟོགས་ཀྱི་བགྲོ་གླེང་སོགས་བྱས། དུས་མཆོད་ཅིག་གི་སྐབས་ལུག་ཉིས་བརྒྱ་རེ་བཤའ་སྲོལ་ཡོད་པ་སྲོག་གཅོད་ཀྱི་རྣམ་སྨིན་ལ་
འཇིགས་ཆེས་སྔོན་ཆད་གཅོད་འདུན་ཡོད་ཀྱང་གོང་མའི་བཞག་པར་སོང་བ་དང་གཞན་རྐྱེན་ལ་མ་བརྟེན་པར་གཅོད་མ་ནུས། ད་རེས་ཉིད་ཀྱིས་རྒྱུ་འབྲས་ཟབ་མོའི་ཁྲིད་བཤད་ལ་

༄༅། ། བརྟེན་ཡུལ་མི་དང་གྲྭ་རིགས་སྣང་བ་འགྱུར་འདུག་པས་ད་ཕྱིན་སེམས་ཅན་གཅིག་གི་སྲོག་ཀྱང་མི་གཅོད་གསུངས་ནས་ཁས་ལེན་མཛད། འདི་
ཕྱོགས་ཤོག་པ་རྣམས་ནས་འབྲེལ་འཇོག་ཕྲན་བུ་རེ་བྱིན་པར་མར་རྒྱ་སུམ་ཅུ་ཙམ་བྱུང་བ་ཚབ་ཚ་དང་ཀ༔ ཐོག་དགོན་དུ་ཕུལ། རིམ་པས། ལེགས་དགོན། རྒྱ་རོང༌། ལྷ་རུ་
དཔོན་ཚང་རྣམས་སུ་ཕྱིན་ནས་དབང་ཁྲིད་གང་དགོས་ཀྱི་དགེ་བསྐུལ་བྱས། སོག་མོ་ཚང་སར་ཞག་བཅོ་ལྔ་དང་། སྨ་སྐམ་ཤོག་པར་ཞག་བདུན་གྱི་རིང་དགེ་བསྐུལ་བྱས། 
འདི་སྐོར་རི་དྭགས་སོགས་གསོད་མི་ཤིན་ཏུ་མང་ཞིང་། མི་རེ་རེས་ཀྱང་ཤ་བ་ལྔ་བཅུ་བསད་ཟེར་བ་དང་། གླ་བ་སོགས་སྟོང་ཁར་བུད་ཟེར་བའང་བྱུང་ཞིང་། ཕྱུག་དབུལ་
མེད་པར་བྱ་བྱི་བ། རི་བོང་། ཆུ་བྱ་སོགས་བསད་ནས། དེ་ཁོ་ནས་ཁ་ཟས་བྱེད་འདུག་པ། ཕལ་ཆེར་གྱིས་གཏན་གྱི་སྡིག་བཅད། ཁ་ཅིག་གིས་བྱ་དང་རི་བོང་མི་གསོད་པ། 
ཡུལ་སྡེ་སྤྱིས་ལོ་གསུམ་དུ་སྡིག་བཅད་བྱས་པ་སོགས་དགེ་བསྐུལ་ཡིད་ཚིམ་པ་བྱུང་། བྱང་པ་ཁག་གསུམ་ཀྱང་འདི་རྣམས་དང་འདྲ་བ་ལོ་གསུམ་དུ་ཡུལ་སྡེ་སྤྱིའི་སྡིག་བཅད་

བྱས༑མ་ཎི་གད་མགོར་རྫོགས་ཆེན་རིན་པོ་ཆེ་མཇལ་ནས་དངུལ་སྲང་ལྔ་དང་མར་དོསཤིག་ཕུལ། ཡིད་སྟོད་དུ་དགེ་བསྐུལ་བྱས། ཞེ་ཆེན་དུ་ཞག་བཅུ་དྲུག་རིང་ཀློང་སྙིང་
སྔོན་འགྲོའི་ཁྲིད་དང་། སྟོང་དབང་། ཞི་ཁྲོའི་དབང་ཆེན་རྣམས་བསྐུར། ཆེ་ཡོ་མཆོག་ལེགས་སར་བདུན་ཁྲིད་དང་། ཕྱག་ཚྭར་ཁྲོམ་དབང་གཉིས་བསྐུར་ནས་རང་གནས་
སུ་འོང་། འདི་ལོའི་དབྱར་ཐོག་འབར་ཆུང་དབོན་པོ་ལྷ་སར་ཕེབས་པ་ལ། དཔལ་གྱི་བསམ་ཡས་སུ་སྟོང་མཆོད་འབུལ་རྟེན་དངུལ་སྲང་ལྔ་བཅུ། རྡོར་སྨིན་གཉིས་སུ་དངུལ་
སྲང་ཉེར་ལྔ་རེ། སྨིན་གླིང་རྗེ་བཙུན་མ་ཁྱད་དུ་འཕགས་པ་བཞུགས་པའི་དྲུང་དུ་དངུལ་སྲང་བཅུ། རྡོ་རྗེ་བྲག་ཞབས་དྲུང་སྤྲུལ་པའི་སྐུ་རིན་པོ་ཆེར་དངུལ་སྲང་བཅུས་འབྲེལ་
འཇོག་རྣམས་བསྐུར། རང་གནས་སུ་དགུན་ཁྲིད་དང་། མེ་སྤྲེལ་ལོ་ཆོ་འཕྲུལ་ཟླ་བའི་དུང་ཡོན་དཔྱིད་ཁྲིད་སོགས་སྔར་རྒྱུན་ལྟར་བྱས། དབྱར་སྟོད་དགེ་རྩེ་གོང་མར་ཕྱིན་
ནས་དབང་ཁྲིད་བྱེད་སྐབས། རང་ཕྱོགས་དགེ་རྩེ་བ་ཚོས་ལོ་སྔ་སོར་ས་མཐར་འཁྱར་བ་ལས་དབང་དང་དཔུང་ཤེད་ཀྱིས་སྡེ་དཔོན་དུ་གྱུར་ནས། རྨ་སྟོད་དུ་ས་བཟུང་། 

༄༅། ། རྐུན་ཇག་ཁོ་ནས་འཚོ་ཞིང་ཡོད་པ་དཔོན་གཡོག་བརྒྱ་ལྷག་ཙམ་ཆོས་འབྲེལ་ཞུ་བར་བྱུང་། དགེ་རྩེ་ཤོག་དང་མི་ཤ་རྩོད་རྒྱུ་སོགས་འདུག་རུང་
ཐབས་ཀྱིས་བསྡུམ་ནས་དབང་གྲལ་གཅིག་ཏུ་བཞག། དགེ་སྡིག་རྒྱུ་འབྲས་ཀྱི་གནད་ཀ་ཞིབ་པར་བཤད་པས་ཁོང་རྣམས་ཡིད་ཅུང་ཟད་བསྒྱུར་བཏུབ། ཚོས་ལོ་མི་རྟ་མང་པོ་
བསད་པའི་སྡིག་རྒན་ཡིན་རུང་ཕྱིན་ཆད་རྐུན་ཇག་མི་བྱེད་རྒྱུའི་དམ་བཅའ་དང་། མང་མས་ལོ་གསུམ་ཇག་རྐུན་མི་བྱེད་པའི་ཁས་ལེན། དཔོན་རུ་མར་སྟོང་དབང་ཞིག་བསྐུར། 
རྒྱ་རོང་སྐུ་ཆེན་རིན་པོ་ཆེའི་སྤྲུལ་སྐུ་རང་གནས་སུ་གདན་དྲངས་ནས། རྒྱ་དངུལ་རྡིལ་ཚད། དངུལ་སྲང་བཅོ་ལྔས་བརྡུངས་པའི་མཎྜལ་བྱུ་རུའི་ལྕགས་རི་དང་ཏོག་ལྡན། 
མནབ་སྟོད་སོགས་ཕུལ། ཞེ་ཆེན་རབ་འབྱམས་གློ་བུར་ཕེབས་པར་ཡང་མཎྜལ་མ་གཏོགས་འབུལ་བ་དེ་མཚུངས་བྱས། ཁྲོམ་བཟའ་སྨད་མའི་ནང་དུ་དགེ་བསྐུལ་ལ་ཕྱིན། 
སྐུ་ཞབས་ཁམས་སྤྲུལ་རིན་པོ་ཆེ་མཇལ་ནས་ཚེ་དབང་ཞིག་ཞུས། དབང་ཡོན་དུ་དངུལ་རྡིལ་ཚད་གཙོས་འབུལ་བ་བྱས། འདི་ལོ་རང་ལོ་དོན་གཉིས་པ་ཡིན་ཀྱང་དོན་གསུམ་

གྱི་ཚེ་ཀེག་གྲོལ་བའི་ངེས་ཤེས་རྙེད། དགོངས་བཞེད་བཞིན་རྫོགས་ཆེན་གྱི་ཁྲིད་རྒྱས་པ་ཕུལ། རིམ་པས་ཨ་རིག་བཟའ། འཇུ་ཉུང་། ཀི་ལུང་དགོན། དགེ་མང་རྣམས་
སུ་ཞག་བཅུ་གཅིག་རེའི་ཁྲིད་དང་ཁྲོམ་དབང་སོགས་བྱས་ནས་རང་གནས་སུ་འོང་། ཞག་བཞི་བཅུའི་རིང་དགུན་ཁྲིད་དང་། རང་ལོ་དོན་གསུམ་པ། མེ་བྱ་ཆོ་འཕྲུལ་ཟླ་བ་
གསར་ཚེས་དང་བསྟན་རང་རེའི་འདུས་སྡེར་སིདྡྷི་དུང་ཡོན་སྔར་རྒྱུན་ལྟར་ཕུལ། རྒྱ་རོང་སྐུ་ཆེན་རིན་པོ་ཆེའི་སྤྲུལ་སྐུ་དབང་ཁྲིད་སོགས་གསན་དུ་ཕེབས་པ་དང་རང་གནས་
སྒྲུབ་སྡེའི་གྲྭ་རིགས་རྣམས་ལ། ཐུང་མོང་ཕྱི་ནང་གི་ཁྲིད་དང་། སྤྲུལ་སྐུ་རིན་པོ་ཆེའི་གཙོས། ཁྲིད་སྦྱང་འབུམ་ལྔ་མ་སོང་ངེས་ཁ་ཤས་ལ་ཁྱད་པར་གྱི་སྔོན་འགྲོ་དང་དངོས་
གཞིའི་ཁྲིད་བཅས་བྱས། རྒྱ་རོང་སྤྲུལ་སྐུའི་མདུན་ནས་ཐུགས་རྗེ་ཆེན་པོའི་དབང་ཞིག་ཞུས། དངུལ་སྲང་ཉེར་ལྔའི་གཙོས་འབུལ་བ་བྱས། དགེ་མང་དང་དགེ་རྩེ་སྨད་མར་
བདུན་ཁྲིད་དང་ཁྲོམ་དབང་སོགས་བྱས། སྐུ་ཚབ་དགེ་ལེགས་སང་ཕོད་ཕྱག་མཛོད་དུ་བསྐོ་རྒྱུ་བཅས་རྫ་སྟོད་འོང་དོན་མེད་པས་འབོད་མི་བྱུང་བ་བཞིན་སོང་ནས། སྒར་ཐོག་ཏུ་

༄༅། ། ཞག་བཞིའི་རིང་ཁྲིད་དང་ཐུགས་རྗེ་ཆེན་པོའི་དབང་རྣམས་བསྐུར། འབུམ་རྙིང་དུ་བདུན་ཁྲིད་དང་། ཁྲོམ་བཟའ་སྨད་མར་ཞག་བཅུ་གཅིག་གི་
ཁྲིད༑ ཞི་ཁྲོ་དང་ཐུགས་རྗེ་ཆེན་པོ་བདེ་ཆེན་ཞིང་དབང་བཅས་བསྐུར། ཁྲོ་ཤུལ་འོག་མར་ཞག་བཅུ་གཅིག་གི་ཁྲིད་དང་ཁྲོམ་དབང་། ཁྲོམ་བཟའ་རྫ་གཞུང་མར་བདུན་ཁྲིད་
རྣམས་བྱས། ནོར་གླིང་དགོན་དུ་བདུན་ཁྲིད་དང་། ཁྲོམ་དབང་གསུམ་བསྐུར། སྤྲུལ་སྐུའི་མདུན་ཇ་སྒམ་མར་དོས་བཅས་དང་། དགོན་པར་སྒྲོལ་མ་འབུམ་ཐེར་གྱི་ཡོན་
ཕུལ༑ཆེ་ཡོ་མཆོག་ལེགས་སར་བདུན་ཁྲིད་བཅས་དང་། ཕྱག་ཚར་བདུན་ཁྲིད་དབང་བཅས་བྱས། རྫོགས་སྤྲུལ་རིན་པོ་ཆེ་མཇལ་ནས་ཚེ་དབང་ཞིག་ཞུས། དངུལ་སྲང་
ཉེར་ལྔའི་གཙོས་བདུན་ཚན་ཕུལ། རྫོགས་ཆེན་བླ་མཆན་འབྲུག་པ་སྐུ་ཆུང་ལ་མར་དོས་ཕུལ། ཨ་སེར་བདུན་ཁྲིད་བྱས། སྤྲུལ་སྐུའི་མདུན་མར་རྒྱ་བརྒྱ་དང་། སྒྲུབ་བརྩོན
སློབ་དཔོན་ལ་མར་རྒྱ་དྲུག། དགོན་པར་སྒྲོལ་མ་འབུམ་ཕྲག་གི་ཡོན་ཕུལ། འཇུ་སྟོད་སྨད་གཉིསཀར་ཁྲོམ་དབང་གཉིས་བྱས། སྟག་དགོན་ཉི་གྲགས་ཁྲི་ཚབ་རྒྱས་ཆུང་

སྤྲུལ་སྐུ་ལ་མར་དོས་ཤིག་འབྲེལ་འཇོག་བྱས། བ་ཐུར་སེར་ཤུལ་ཕྱོགས་འཐུས་ལ་བདུན་ཁྲིད་དང་ཁྲོམ་དབང་ལན་གཉིས། རིམ་པས། འབུམ་གསར། འཇུ་ཉུང་། 
ཀི་ལུང་དགོན། དགེ་མང་། དགེ་རྩེ་རྣམས་སུ་ཞག་བཅུ་གཅིག་རེའི་ཁྲིད་དང་ཁྲོམ་དབང་སོགས་བྱས་ནས་རང་གནས་བྱེས་གཞིས་ཚང་མར་ཞག་བཞི་བཅུའི་རིང་དགུན་ཁྲིད་
དང་ཁྲོམ་དབང་གསུམ། རང་ལོ་དོན་བཞི་པ་ས་ཁྱིའི་ཆོ་འཕྲུལ་ཟླ་བའི་དུང་ཡོན་སྔར་རྒྱུན་དང་། རང་ཡུལ་དགེ་རྩེ་བླ་མ་རིན་པོ་ཆེའི་སྤྲུལ་སྐུ་ཕེབས་པའི་གཙོས་པར་དཔྱིད་
ཁྲིད་སོགས་སྨིན་རྒྱས་བྱས། སྤྲུལ་པའི་སྐུ་རིན་པོ་ཆེ་སྐྱེས་ཐོབ་ཀྱི་རྣམ་དཔྱོད་ཆེ་བར་འདུག་པས། རང་སློབ་བླ་མ་དམ་པ་བཀྲ་དོན་མདུན་ནས་མདོ་སྔགས་སྨོན་ལམ། 
སྡོམ་གསུམ་རྣམ་ངེས། སུམ་རྟགས་སོགས་བསླབ་ཏུ་བཅུག། ཀློང་ཆེན་སྙིང་ཐིག་གི་སྔོན་འགྲོ་དང་དངོས་གཞིའི་ཁྲིད་རྒྱས་པ་ཕུལ། མཆོག་གི་རྡོ་རྗེ་སློབ་དཔོན་དུ་མངའ་
གསོལ་ནས་གཞན་ཕན་རྟེན་འབྲེལ་གྱི་སྒོ་དབྱེ་བའི་ཆེད་དུ་རང་ཉིད་ནས་ཀྱང་ཐུགས་རྗེ་ཆེན་པོ་ཟབ་ལམ་གསང་བ་འདུས་པའི་དབང་བསྐུར་ཞུས། སྤྲོས་བཅས་ཀྱི་ཕྱག་ལེན་

༄༅། །སོགས་ངོམ་ཕེར་བ་མཛད་པས་ཡིད་ཚིམ། དངུལ་སྲང་ཉེར་ལྔ་དང་སྐུ་ཆས་ཡོངས་རྫོགས། འཕྲལ་ཕུག་གི་བསླབ་བྱ་སྙིང་གཏམ་སོགས་ཆོས་
དང་ཟང་ཟིང་གཉིས་ཀས་མངའ་ཕུལ་ནས་གོང་མའི་གདན་སར་ཞབས་བཀོད་པའི་རྟེན་འབྲེལ་བྱས། ལར་ཁོ་བོ་ཀུན་མཁྱེན་བླ་མའི་དྲུང་ནས་འོང་དུས་འཕྲལ་ཕུག་གི་བསླབ་བྱ་
སྤྱི་དགོས་གནང་སྐབས། ཁྱོད་ངག་ལམ་ཡངས་པོར་འདུག་པས་ཁྲིད་སོགས་དགོས་ཟེར་བ་བྱུངན་དཔའ་མ་ཞུམ་པ་གྱིས་ལ་ཤོད་དང་། བསམ་པ་རྣམ་དག་གིས་སེམས་ཅན་
ལ་ཕན་པ་ཡིན་པས་ཕན་ཐོག་པོ་འོང་སོགས་གསུང་གིས་རྗེས་སུ་གནང་ཞིང་། ༈ཞལ་གདམས་ཚིགས་བཅད་མར་ཡང་། ཁྱོད་ཡུལ་མཐའ་འཁོབ་སྐྱེ་བོ་ལ། །བསམ་པ་
བཟང་པོ་ཁོ་ན་ཡིས། ། དགེ་སྡིག་རྒྱུ་འབྲས་འདོར་ལེན་ཤོད། ། བསམ་པ་བཟངན་སེམས་ཅན་གྱི། ། དོན་དུ་མི་འགྱུར་འགའ་མེད་ཅིང་། ། ཁྱད་པར་བེེ་རོ་ཙ་ན་དང་། ། ང་ཡི་
ཐུགས་བསྐྱེད་སྨོན་པའི་མཐུས། ། ཡུལ་དེ་ཆོས་ལ་འགྱུར་བར་ཤོག། ཅེས་གནང་བ་བཞིན། རང་ལོ་སོ་དགུའི་དུས་དགེ་མང་དུ་དད་འདུས་ཉུང་ཤས་ལ་སྨིན་ཁྲིད་བཏབ་པ་

ནས་བཟུང་། ད་ལྟའི་བར་དུའང་། བླ་མའི་བཀའ་དང་གཞན་ཕན་གྱི་བསམ་པ་ཁོ་ན་སྙིང་ལ་བཅག་ནས། ཕྱོགས་དང་ཕྱོགས་སུ་ཡང་ཡང་བགྲོད་པ་དང་། རང་གནས་
སུའང་དགུན་དཔྱིད་ཀྱི་ཁྲིད་གཉིས་རེ་ཆག་མེད་ལྟ་བུས་མཚོན། ཚོགས་པ་ཁྲི་ཕྲག་ནས་བཅུ་ཕྲག་གི་བར་མང་ཉུང་ཅི་རིགས་པར། དབང་ཁྲིད་ལུང་གསུམ་སྐབས་བབས་དང་
བསྟན། གཙོ་བོ་རྒྱུ་འབྲས་ཀྱི་འདོར་ལེན་དང་། སེམས་བསྐྱེད་ཀྱི་བློ་སྦྱོང་རྩལ་དུ་བཏོན་ནས། དཀའ་ཚེགས་ངལ་དུབ་ཁྱད་དུ་བསད་དེ་བཤད་པ་བར་མཚམས་མེད་པར་
བསྐྱངས་ཤིང་། དེ་དག་ཀྱང་། ཟང་ཟིང་གི་འབུལ་བ་དོན་དུ་མ་གཉེར་བར་རང་ངོས་ནས་དགེ་བསྒྲུབ་སྡིག་སྤང་གི་དམ་བཅའ་ཁོ་ན་གལ་ཆེ་ཚུལ་ལབ་པ་བཞིན། ཀུན་མཁྱེན་
བླ་མ་མཆོག་གི་ཐུགས་རྗེ་ལ་བརྟེན་ནས་ཆོས་ཞུས་པ་རྣམས་སྣང་བ་གློ་བརྡེག་ཏུ་བསྒྱུར་བཏུབ་ཅིང་། སྤང་བྱ་དང་བསྒྲུབ་བྱའི་ཁས་ལེན་བསམ་གྱིས་མི་ཁྱབ་པ་བྱུང་བ་ཡིན་རུང་། 
ཡི་གེ་སོགས་སུ་འགོད་པའི་སྤྲོས་པ་མ་བྱས་ཀྱང་། ཧ་ལམ་ཙམ་ཕྱོགས་གཅིག་བསྡོམ་པར། མ་ཎི་སིདྡྷི་དུང་ཕྱུར་སྟོང་ཕྲག་གཅིག་བདུན་བརྒྱ་དགུ་དང་། བྱེ་བ་ལྔ། ས་ཡ་

༄༅། ། བཞི། བརྒྱད་འབུམ། ལྔ་ཁྲི། བརྒྱད་སྟོང་། བདུན་བརྒྱ། དགུ་བཅུ། ཡིག་བརྒྱ་དུང་ཕྱུར་བཞི་དང་འབུམ་ཕྲག་བདུན་བརྒྱ་གོ་དགུ། 
ཁྲི་ཚོ་བརྒྱད། བཞི་སྟོང་། ཆིག་བརྒྱ་བཅུ་གཉིས། ཚེ་ཐར་འབུམ་ཕྲག་གཅིག་དང་བཞི་སྟོང་། ཉིས་བརྒྱ། དོན་བཞི། ལོ་མཚམས་བདུན་བརྒྱ་ཉེར་ཐམ། བརྒྱ་ཞག་
དྲུག་ཅུ་རེ་བཞི། ཟླ་མཚམས་བཞི་བརྒྱ་ང་དགུ། ཕྱག་དུང་ཕྱུར་ལྔ། འབུམ་ཐེར་བརྒྱད་བརྒྱ་དང་དགུ། བདུན་ཁྲི། དགུ་སྟོང་། སུམ་བརྒྱ། དོན་བདུན། སྨྱུང་གནས་
ཁྲི་ཕྲག་གཉིས་དང་བཞི་སྟོང་། ཆིག་བརྒྱ། དྲུག། བསྙེན་གནས་ཁྲི་ཚོ་གཉིས། ཆིག་སྟོང་། ལྔ་བརྒྱ། ང་གསུམ། ལྟུང་བཤགས་འབུམ་ཐེར་བརྒྱད་བརྒྱ་དང་བདུན་ཅུ་
དོན་ལྔ། ཉིས་ཁྲི་ཉིས་སྟོང་། སུམ་བརྒྱ། གོ་གཅིག། ཨོ་རྒྱན་རིན་པོ་ཆེའི་གསོལ་འདེབས་ལེའུ་བདུན་མ་དང་། བར་ཆད་ལམ་སེལ། རྣམ་ཐར་དྲི་མེད་རྣམས་གཙོར་
བོར་གྱུར་པའི་གསོལ་འདེབས་ཀྱི་རིགས་རྣམས་བསྡོམས་པར། འབུམ་ཕྲག་སུམ་བརྒྱ་དང་ལྔ་བཅུ། ཆིག་ཁྲི། བཞི་སྟོང་། གྱ་གཉིས། སྒྲོལ་མ་འབུམ་ཐེར་བཞི་བརྒྱ་

དང་ཞེ་གསུམ། སུམ་ཁྲི། ལྔ་སྟོང་། བཞི་བརྒྱ། བཅུ་དྲུག། པདྨ་བཀའ་ཐང་འབུམ་ཕྲག་གཅིག་དང་ཉིས་ཁྲི། དགུ་སྟོང་། དགུ་བརྒྱ། དོན་བདུན། མར་མེ་འབུམ་
ཕྲག་ལྔ་དང་། ཆིག་སྟོང་། ལྔ་བརྒྱ། དགུ། ཇོ་དར་ཁྲི་དར་ཉི་ཤུ་རྩ་བརྒྱད། སྟོང་དར་གསུམ། བརྒྱ་དར་གསུམ། ལུས་ཚད་བཅུ་བཞི། སངས་རྒྱས་བྱང་སེམས་སྐུ་
གཟུགས་ཟངས་གསེར་ལས་བྱས་པ་དང་། རི་མོར་བྲིས་པ་དང་། འདགས་པར་སོགས། འབུམ་ཐེར་བཞི་བརྒྱ་དང་ཞེ་གསུམ། བརྒྱ་ཕྲག་བཞི། སཱཙྪའབུམ་ཐེར་སུམ་
བརྒྱ་དང་གསུམ། ལྔ་ཁྲི་བདུན་སྟོང་། བདུན་བརྒྱ་དོན་ལྔ། རྡོ་ལ་བརྐོས་པའི་མ་ཎི་ཁྲི་མཁར་ཉིས་བརྒྱ་དང་ཞེ་དགུ། སྟོང་མཁར་དགུ། བརྒྱ་མཁར་གསུམ། དྲི་མེད་
བཤགས་རྒྱུད་འབུམ་ཕྲག་གཅིག་དང་། སུམ་ཁྲི་ལྔ་སྟོང་། བརྒྱད་ཅུ་གྱ་གཅིག། རྡོར་གཅོད་འབུམ་ཐེར་ལྔ། ཆིག་ཁྲི་བདུན་སྟོང་། དགུ་བརྒྱ་ང་དྲུག། འཇམ་དཔལ་
མཚན་བརྗོད་འབུམ་ཐེར་ལྔ། བདུན་ཁྲི། བདུན་སྟོང་། བརྒྱད་བརྒྱ། སོ་ལྔ། སྨན་བླ་འབུམ་ཐེར་གསུམ། དགུ་ཁྲི། སུམ་སྟོང་དྲུག་བརྒྱ། བཅུ་དྲུག་རྩགསུམ་གྱི་

༄༅། ། ཚོགས། ཉིས་འབུམ། སུམ་ཁྲི། བརྒྱད་བརྒྱ། མ་ཎི་རྡོ་མཁར་གཙོ་བོར་གྱུར་པའི་སྐུ་གསུང་ཐུགས་རྟེན་རང་རང་གི་སྐོར་ཚད་ཡོད་པ་རྣམས་
ཚད་དུ་ལོང་བ་ལ་སྐོར་བ་དུང་ཕྱུར་དུ་གྲགས་པ་ལྟར། སྐོར་དུང་སྟོང་ཕྲག་གཅིག་དང་དྲུག་བརྒྱ་ཞེ་བཞི། སྐོར་ཚད་མེད་པ་དང་མ་ལོང་པ་སོགས་རང་བཞིན་གྱི་སྐོར་གྲངས་
བདུན་འབུམ། ཉི་ཁྲི་ལྔ་སྟོང་། བདུན་བརྒྱ་བཞི་བཅུ། ཡོན་ཆབ་འབུམ་ཕྲག་ཉེར་བརྒྱད་དང་ཉིས་སྟོང་བཞི་བརྒྱ། སྐྱབས་འགྲོ་འབུམ་ཐེར་བརྒྱ། བརྒྱད་ཅུ་གྱ་གཉིས། 
ཁྲི་ཚོ་གསུམ། དགུ་སྟོང་། བདུན་བརྒྱ་ཉི་ཤུ། སེམས་བསྐྱེད་འབུམ་ཕྲག་སུམ་ཅུ་སོ་བརྒྱད་དང་སྟོང་ཕྲག་གཅིག། མཎྜལ་འབུམ་ཐེར་བཞི་བཅུ་ཞེ་གཅིག་དང་། ཆིག་ཁྲི་
ཆིག་བརྒྱ། བཟང་སྤྱོད་བྱམས་སྨོན། བདེ་སྨོན་གསུམ་གཙོ་བོར་གྱུར་པའི་སྨོན་ལམ་གྱི་རིགས། འབུམ་ཚོ་ང་གཅིག། ཉིས་ཁྲི་ལྔ་བརྒྱ་བཅུ། ཆུ་གཏོར་འབུམ་ཐེར་སུམ་
བརྒྱ་དང་བཅུ་གཅིག། ཆིག་ཁྲི་ལྔ་སྟོང་། ལྔ་བརྒྱ། མི་ལའི་མགུར་འབུམ་ཚར་ཉིས་བརྒྱ། དོན་བཞི། འབུམ་ཚར་བཞི་བརྒྱ་ཞེ་ལྔ། བསྐལ་བཟང་གསེར་འོད་ཐར་མདོ་

གསུམ་གར། སུམ་སྟོང་བཞི་བརྒྱ་གོ་ལྔ། གསོལ་འདེབས་དམིགས་བརྩེ་མ། དུང་ཕྱུར་གཅིག། བྱེ་བ་དྲུག། ས་ཡ་བརྒྱད། ཆིག་འབུམ་ཉིས་ཁྲི། ཞི་ཁྲོ་བག་ཆགས་
རང་གྲོལ་ཚར་བཞི་བརྒྱ། ཆོས་སྤྱོད་ཚར་བརྒྱད་བརྒྱ་དང་ལྔ་བཅུ། ཚེ་གཟུངས། ཚེ་བསྙེན། ཚེ་མདོ་སོགས་ཕྱོགས་གཅིག་བསྡོམ་པར་དུང་ཕྱུར་གཅིག་དང་བྱེ་བ་གསུམ། 
བདུན་འབུམ། བདུན་ཁྲི། ལྔ་སྟོང་། དགུ་བརྒྱ། དྲུག་ཅུ་ཐམ་པ་བྱུངཞིང་། སྡིག་པ་སྤང་བྱའི་རིགས་ཞིབ་ཆ་ཡི་གེར་མ་འཁོད་འདུག་རུང་། ཁྲོམ་བཟའ་གོང་མ་གཙོ་
བོར་གྱུར་བའི་རྫ་སྟོད་ཤོག་པ་ཕལ་མོ་ཆེས་རྟ་ལོ་ནས་བཟུང་ལོ་ལྔའི་བར་ཟི་ལིང་དུ་ལུག་མི་འདེད་རྒྱུ་དང་། རྨ་ཁོག་ཚུན་གྱི་རི་དྭགས་ཆེ་ཕྲ་གང་ཡང་མི་གསོད་པའི་རྔོན་རྒྱ་
སོགས་དང་། སྤྱིར་བླ་མ་སེར་མོ་རྣམས་ནས་དམར་ཆོག་མི་བྱེད་པ་དང་། མི་ནག་རྣམས་ནས་ཀྱང་གཏན་དུ་སྲོག་མི་གཅོད་པ་དང་ལོ་ཤས་སྲོག་གཅོད་སྤངས་པ། རྩྭ་ར་དང་
ཞིང་ས་མི་འབྲེག་རྒྱུའི་ཚེ་ཐར་བྱེད་པ་དང་། སྡིག་དང་འབྲེལ་བའི་ཉོ་ཚོང་མི་བྱེད་པ་སོགས་དགེ་སྒྲུབ་སྡིག་སྤང་གི་ཁས་ལེན་རྒྱ་ཆེན་པོ་འགྲུབ་པ་ཡིན་ལ། རང་ལོ་དོན་བཞི་པ་

༄༅། ། ས་ཕོ་ཁྱིའི་ལོའི་དབྱར་སྟོད་དེར་རིམ་པ་བཞིན་དགེ་མང་། ཕུག་ཁུང་། བ་ཡན་རྣམས་ལ་ཞག་བཅུ་གཅིག་རེའི་ཁྲིད་དང་ཁྲོམ་དབང་ལན་གཉིས་
རེ༑ ནོར་གླིང་དགོན་དུ་གད་ཐོག་ཆེ་ཡོ་གཉིས་ཀར་བདུན་ཁྲིད་དང་ཁྲོམ་དབང་། ཐར་ཤུལ་ལ་ཁྲོམ་དབང་གཉིས། ཁྲོམ་བཟའ་སྨད་མར་ཞག་བཅུ་གཅིག་གི་ཁྲིད་དང་ཁྲོམ་
དབང་གཉིས། འབུམ་གསར་བདུན་ཁྲིད་དང་ཁྲོམ་དབང་ལན་གཉིས། གོ་བསང་སོགས་བྱས་ནས་རང་གནས་སུ་འབྱོར། དགུན་དཔྱིད་ཀྱི་ཁྲིད་དབང་དང་། ཆོ་འཕྲུལ་ཟླ་
བར་སྒྲུབ་མཆོད་སྔར་རྒྱུན་ལྟར་དང་། ས་མོ་ཕག་ལོ་ནས་ལྕགས་བྱི་ལྕགས་གླང་གཉིས་ཆུ་སྟག་བར་གྱི་ཟིན་བྲིས་ཚུལ་བཞིན་མེད་ནའང་། ལོ་ནར་མར་བ་ཐུར་དགེ་མང་དགེ་
རྩེ་གོང་འོག། ཤོག་འཐོར་འཇུ་མང་ཉུང་ཕྱག་ཚེ་ཕུག་དགོན་ཨ་རིགས་བཟའ། ཁྲི་འདུ། སྒར་རུ་མ། ཆོས་མཛད་དགོན། སྒྲུབ་རྒྱུད་དགོན། ཁྲོམ་བཟའ་སྨད་མར་
བཅས་ཤོག་སོ་སོར་དབྱར་སྟོད་ནས་བྱོན་ཏེ་ཞག་བཅུ་གཅིག་རེ་ལས་མི་ཉུང་བའི་དབང་ཁྲིད་ལུང་སོགས་སོ་སོའི་འདོད་པ་བཞིན་བྱས་ཏེ་དགུན་ཆོས་ལ་མ་ཐུག་བར་དུ་འགྲོ་དོན་

ཕྲིན་ལས་ཀྱི་དུས་འདའ་བ་ཉི་ཟླས་གླིང་བཞི་བགྲོད་པའི་དཔེ་དང་། བྱེ་བྲག་ལྕགས་བྱི་ལོར་རྩེ་བ་དཔོན་གཙོའི་སྟོང་ཕྲག་ལྷག་བཅས་ལ་ཆོས་ར་བཞིའི་ཁོངས་ཁྲིད་ལུང་དབང་
གསུམ་རང་རང་གི་འདོད་པ་བཞིན་བྱས་ཤིང་། ཁྱད་པར་དགེ་བསྒྲུབ་སྡིག་སྤང་གི་དམ་བཅའི་སྐབས། མ་ཎི་སིདྷི་དུང་ཕྱུར་བརྒྱ་ཕྲག་གཙོས་ཁས་ལེན་གང་མང་དཔག་གིས་
མི་ལང་པ་དང་། རྔོན་རྒྱ་ཇག་ཁྲིམས་སོགས་གང་ལ་གང་མཚམས་སུ་བྱས། ཚུར་འོང་ཐོག་དགེ་མང་མཆོག་སྤྲུལ་ཕེབས་འདུག་པར། ཁྱད་པར་གྱི་སྔོན་འགྲོ་དང་དབང་སྣ་
ཁ་ཤས་ཕུལ། ཁོང་དཔོན་སློབ་ནས་ཁྲིད་སྦྱང་འབུམ་ལྔ་མ་དང་། ཁྱད་པར་སྤྲུལ་སྐུ་ནས་ལོ་གསུམ་དུ་མཚམས་སྒྲུབ་ཀྱི་དམ་བཅའ་དང་། གྲྭ་པ་རྣམས་ནས་ཀྱང་མཚམས་
སྒབ་སོགས་ཁས་ལེན་བཅས་ཁོང་དཔོན་སློབ་ཐེག། ཕྱི་ལོའི་དབྱར་ཐོག་རྫོགས་ཆེན་དཔོན་སློབ་ཟླ་ཆུ་ཁར་ཆིབབསྒྱུར་གནང་བ་ཆོས་ཁྲིད་གསན་དུ་ཕེབས་པ་དང༌། ཚོར་
ཀའི་བླ་མ་ཞིག་དང་གཉིས་ཀྱི་གཙོས་འདུས་པ་མང་པོར་ཁྲིད་དབང་སོགས་བགྱིས། རིན་པོ་ཆེར་དངུལ་སྲང་ལྔ་བཅུ་མཚན་གྲངས་བཅས་ཕུལ། ཛིར་ཀའི་བླ་མ་ལའང་དངུལ་

༄༅། སྲང་བཅུ་གསུམ་ཕུལ། ཟེ་ཆེན་རབ་འབྱམས་མཆོག་སྤྲུལ་ཕེབས་པར་དངུལ་སྲང་ལྔ་བཅུ་ཚན་གྲངས་བཅས་ཕུལ། དེ་འཕྲལ་རྫོགས་ཆེན་
མཆོག་སྤྲུལ་རིན་པོ་ཆེ་བསྙུན་ཚབས་ཤིན་ཏུ་ཐུ་བ་བསྐྱོད་དེ་འབོད་མི་བྱུང་བས་དེར་བསྐྱོད། བསྙུན་འདྲི་རྟེན་དངུལ་སྲང་ལྔ་བཅུ་མ་ཞིག་ཕུལ། རྩ་བ་གསུམ་གྱི་དབང་། 
མཁའ་འགྲོའི་མེ་མཆོད་སོགས་ཞབས་བརྟན་གང་དགོས་བསྒྲུབས། ཞག་བཅོ་ལྔའི་རིང་ཁྲིད་དང་ཁྲོམ་དབང་གཉིས་བཅས་ཕྱིར་འཁོར། དགུན་དཔྱིད་ཀྱི་ཁྲིད་རྫོགས་མཐར་རྗེ་
དྲུང་རིན་པོ་ཆེ་བསྙུངས་ནས་འབོད་མི་བྱུང་སྟེ་མྱུར་དུ་ཕྱིན་ཅིང་རིན་པོ་ཆེ་ཞི་བར་གཤེགས་པ་ལ་མཆོད་འབུལ་སོགས་བགྱིས་ཏེ་ཤུལ་ལམ་རིམ་བགྲོད་ཀྱིས་ཕྱིར་འཁོར། 
སྐུ་འབུམ་དུ་མ་ཎི་དུང་ཡོན་ལ་དངུལ་སྲང་ལྔ་བཅུ་མ་ཞིག་དང་སེ་ར་འབྲས་སྤུངས་གཉིས་ལ་དངུལ་དྷིལ་ཚད་རེ་རེ། དགའ་ལྡན་དུ་དངུལ་སྲང་ཉེར་ལྔ། རྒྱུད་སྟོད་སྨད་གཉིས་
ལ་དངུལ་སྲང་འཁོར་ཉེར་ལྔ། རབ་འབྱམས་སྤྲུལ་སྐུར་དངུལ་སྲང་བཅུ་གསུམ་བཅས་འབུལ་རྒྱུ་དབུས་མགྲོན་ལ་བསྐུར། སྡེ་དགེར་བསྟན་བཅོས་ཆ་གཅིག། རྙིང་མ་རྒྱུད་

འབུམ་ཆ་གཉིས། སྙིང་ཐིག་ཡ་བཞི། དུམ་ཡན་ཁ་ཤས་བཅས་བསླུ་མིར་དངུལ་སྲང་ལྔ་བཅུ་མའི་གཙོས། དངོས་པོ་སྨར་ངེས་པ་བཅས་བརྫངས། ཁྱད་པར་ལོ་རིམ་བཞིན་
རང་རེའི་གཞིས་པ་རྣམས་ལ་དགུན་ཟླ་འབྲིང་པོ་ནས་ཙམ་ཏེ་ཞག་བཞི་བཅུ་རེའི་ཁོངས་སུ་ཀློང་ཆེན་སྙིང་ཐིག་གི་སྔོན་འགྲོའི་ཁྲིད་ཞིབ་རྒྱས། ནང་སྒྲུབ་རིག་འཛིན་འདུས་པའི་ལྷ་
དབང་གཙོས་དབང་ཆེ་ཆུང་གནས་དུས་ཀྱི་སྐབས་དང་བསྟན་དབང་སྣ་གསུམ་བཞི་ལ་མ་མཐའ་བྱས་པ། དེ་དང་རྗེས་འབྲེལ་དུ་ཁྲིད་སྦྱང་གཞིར་བཞག་སྟེང་། དགེ་སྒྲུབ་སྡིག་
སྤང་གི་དམ་བཅའ་ཁས་ལེན་ངོ་སྐལ་བཞིན་བྱས་པ་གྲངས་ཀྱིས་མི་ཆོད། ཆོ་འཕྲུལ་ཟླ་བའི་དཀར་ཕྱོགས་ལ་བབས་ཚེ་འདུས་པ་ཞིབ་རྒྱས་ནས་ཚེས་མརྫོགས་ཀྱི་བོར་བླ་མ་
རིག་འཛིན་འདུས་པའི་ཆོ་ག་སྒྲུབ་མཆོད་ལྟར་བྱས་པ་གྲོལ་ཐོག། དར་འགྱེད་སྡུམ་བཏགས་རེ་དང་། ཡོན་ཇ་མར་སོགས་དངོས་པོ་སྨར་ངེས། དེ་མཚུངས་ཡིག་བརྒྱ་འབུམ་
ཐེར་བཅུ་རེའི་ཡོན་དར་དང་རསཾ་ཇ་བབས་སུ་འགྲོ་ངེས་རྣམས་འགྲོ་བའི་བདེ་སྐྱིད་སྤེལ་ཕྱིར་དུས་བསྟུན་གྱི་རིམ་གྲོར། བསམ་ལྷུན་སྒྲོལ་མ་མདོ་གདུགས་སོགས་སྐབས་བབས་

༄༅། ། བཞིན་ཡོན་གྱི་རྣམ་གྲངས་མང་པོ་ཆོ་འཕྲུལ་ཟླ་བར་མར་མེ་སོགས་མཆོད་པའི་རྣམ་གྲངས་དང་། སྤང་འགྱེད་སོགས་སྦྱིན་གཏོང་ཕངས་མེད། 
སླར་ཡང་ཟླ་བ་རེའི་ཁོངས་སུ་དཔྱིད་ཁྲིད་དབང་བཅས་དང་། དགོན་སྡེ་སོ་སོར་ཡོན་འབུལ་ཀྱི་དངོས་པོ་བསམ་གྱིས་མི་ཁྱབ་པ་སོགས་བསྡུ་བ་བཞིའི་ཚུལ་གྱིས་བྱ་བ་ལས་ཀྱི་
འཁོར་ལོས་དཔག་ཡས་འགྲོ་བའི་དོན་མཛད་པའི་རྣམ་གྲངས་ཕལ་ཆེར་རྫོགས་པའོ། ། གྲངས་མེད་བསྐལ་པའི་གོང་ནས་གོམས་པ་ཡིས། ། བྱང་ཆུབ་སེམས་ཀྱི་ལང་ཚོ་དར་
བབས་ཤིང་། ། ཚོགས་གཉིས་ཟུང་གིས་བསྐྲུན་པའི་ནོར་བུའི་རྒྱན། ། ཐོགས་ནས་བསྡུ་བཞིས་བསྡུ་མཁས་དེད་དཔོན་ཆེའི། ། འཕགསནོར་བདུན་སོགས་མཛོད་མིག་བརྒྱ་
ཕྲག་གི། སྒོ་འཕར་ཅིག་ཆར་ཕྱེས་ནས་མཐའ་ཡས་འགྲོར། ། ཆོས་སྦྱིན་འཛད་མེད་གཏེར་གྱིས་སྐྱོང་མཁས་པ། ། གང་གི་མཛད་བཟང་རྨད་བྱུང་འདི་ངོ་མཚར། ། ཁྱད་པར་
སྲིད་པའི་ལམ་གྱིས་དུབ་པ་རྣམས། ། བདེ་ཆེན་ཐར་པའི་ཞིང་དུ་དབུགས་དབྱུང་ཕྱིར། ། ཟབ་རྒྱས་ཆོས་ཀྱི་རྣམ་གྲངས་དུ་མ་ཡིས། ། སྐྱོང་ལ་དྲིན་དུ་མི་གཟོ་སུ་ཞིག་ཡོད། ། ཨེ་

མ་དགེ་བཅུའི་རྩ་བ་བརྟན། ། ཡས་འབུབས་ལྟ་བའི་རྩེ་མོ་མཐོ། ། ལུང་རིགས་མན་ངག་པད་ཚལ་སྡུག། བག་ཡངས་བརྟེན་འོས་སྔར་མེད་རི། ། དེ་ལྟའི་རྣམ་ཐར་དཔག་
བསམ་ཤིང་། འགྲོ་འདིའི་ཡིད་ཀྱི་གསོས་སྨན་དུ། ། འདོད་དགུ་འཇོ་བའི་དཔལ་ཁོ་ནར། ། དད་ལྡན་སྐབས་གསུམ་བུ་ལ་སྣང་། ཞེས་བྱ་བ་ནི་བར་སྐབས་ཀྱི་ཚིགས་སུ་
བཅད་པའོ། ༈། གཞི་དབྱིངས་སྟོང་གསལ་གདོད་མའི་མགོན་པོ་ཉིད། ། མཐའ་ཡས་གདུལ་བྱའི་མོས་ངོར་ཆུ་ཟླ་བཞིན། ། ཤར་བའི་རང་གཟུགས་བཤེས་གཉེན་དམ་པའི་
ཚུལ༑། ཁྱབ་བདག་གདོད་མའི་མགོན་པོས་དུས་ཀུན་སྐྱོངས། ། གང་གི་མཛད་པའི་རྣམ་ཐར་བགྲང་དཀའ་བའི། ། བྱིས་བློས་གཞལ་བྱའི་ཡུལ་དུ་མི་འགྱུར་ཡང་། ། ཕྱི་ཡི་
སྤྱོད་པ་རྒྱས་སྲས་ལམ་བཟང་གི། མཛད་པ་ཐ་མའི་ཚུལ་ལས་འཕྲོས་པའི་གཏམ། ། ཐར་པ་དམ་པའི་ལམ་དུ་སྦྱོར་བྱེད་ཅིང་། ། སྣང་བའི་གྲོང་ཁྱེར་སྒོ་བརྒྱ་འབྱེད་པའི་
དཔལ། ། བདག་དང་བདག་འདྲའི་རྨོངས་པ་དྲང་སྐལ་དུ། ། ཀུ་ཤའི་རྩེར་ཆགས་ཟིལ་ཐིག་ཙམ་ཞིག་འབྲི། དེ་ཡང་རྣམ་འདྲེན་དམ་པ་འདི་ཉིད་མཛད་ཕྲིན་སོ་སོའི་སྐྱེ་བོའི་རྟོག་

༄༅། ། དཔྱོད་ཀྱི་ཡུལ་དུ་མ་གྱུར་པ་ཞིག་ཡིན་ན་ཡང་། གང་གི་དཔལ་གྱི་མགུལ་ནས་ཐོན་པའི་གསུང་སྒྲོས་སླད་མེད་སྒྲོ་བཏགས་དང་མ་འདྲེས་པར་
ཚིག་གི་ལམ་དུ་དྲངས་པ་རྒྱལ་སྲས་ལམ་བཟང་དུ་བཀོད་པའི་ས་བཅད་ཕལ་ཆེར་རྫོགས་ཏེ་གཟུགས་སྐུའི་བཀོད་པ་ཞི་བའི་དབྱིངས་སུ་བསྡུ་བར་མཛད་པ་ཐ་མའི་མཛད་པས་
མཇུག་བསྡུ་བ་སྟེ། དེ་ཡང་དགོངས་པ་མྱ་ངན་ལས་འདས་ཚུལ་དང་། དགོངས་རྫོགས་བསྒྲུབ་ཚུལ་གཉིས་སུ་བསྡུས་ཏེ་འཆད་པ་ལ། རྒྱལ་སྲས་རྣམས་ཇི་སྲིད་འཁོར་བ་མ་
སྟོང་བར་དེ་སྲིད་དུ་འགྲོ་དོན་དང་འཕྲིན་ལས་རྒྱུན་མི་འཆད་པ་ཞིག་ཡིན་ལ། རེ་ཞིག་སྐུ་ཚེ་འདི་ཉིད་ཀྱི་གདུལ་སྐལ་ཕལ་ཆེར་རྫོགས་པ་དང་། བྱིས་བློའི་སྣང་ངོར་སྲིད་པའི་ཆུ་
བོ་བཞི་མ་སྤངས་པའི་ཚུལ་བསྟན་པའི་དབང་ལས། རྒ་བའི་ཁུར་གྱིས་ནོན་པ་དང་། བསྙུན་ཁམས་འཁྲུག་རྐྱེན་མང་བ་དང་། སྙིགས་དུས་སྐྱེ་བོའི་ལོག་སྤྱོད་ཀྱིས་ཐུགས་
སུན་ཕྱུང་པའི་གསུང་གཅོང་མང་དུ་གནང་བ་དང་། ཁྱད་པར་ཁྲིད་སོགས་ཀྱི་སྐབས་སུ་གསུང་འཕྲོས་ལ་ཡུལ་འདིར་ལོ་དེ་སྙེད་ཅིག་བསྡད་ཀྱང་ད་དུང་ཆོས་འབྲེལ་ཙམ་ཐོབ་མ་

མྱོང་བ་མང་པོ་ཡོང་ཞིང་འདུག་པས། ད་ཁོ་བོ་ཡུན་རིང་དུ་ཨེ་སྡོད་མི་ཤེས་ཆོས་འབྲེལ་རེ་ཐོབ་དགོས་བསམ་མཁན་ཡོད་ན་བསམ་མནོ་སྔོན་ལ་ཐོངས། འགྱོང་པ་རྗེས་ནས་མ་
བྱེད་སོགས་བསླབ་སྟོན་དང་། ད་ཕྱིན་ངས་ཆོས་འཆད་པ་དང་། ཁྱེད་རྣམས་ཉན་པ་སྨོན་པའི་ཡུལ་དུ་བགྱིད་མོད། དཅིར་འགྱུར་མི་ཤེས་སོགས་དང་། ཁོང་འདས་སྐབས་
དམ་སྡོམ་ལྡན་པ་རྣམས་ཀྱིས་གདུང་ལ་རེག་པ་དང་། ཞབས་ཕྱི་དགོས་ཚུལ་དང་། སྐུ་གདུང་ཡང་མེར་སྲེགས་པ་སོགས་སེམས་ཅན་གྱི་བསྒོ་སྐལ་དུ་མ་གྱུར་པའི་ལས་བྱས་
པ་ལ་དོན་མེད། ཆོས་སྨྲ་བ་པོའི་རོའམ་རུས་པའི་དུམ་བུ་ཙམ་མམ་ཐ་ན་རུལ་བའི་དྲི་ཚོར་བ་ཚུན་མཚམས་མེད་ཀྱི་ལས་བྱང་ཞིང་ཐར་པའི་ས་བོན་འདེབས་སོ་ཞེས་མདོ་སྡེ་ལས་
གསུངས་ན། མཐོང་ཐོས་དྲན་རེག་བྱང་ཆུབ་བསྒྲུབ་པའི་རྟེན་མཆོག་ཏུ་གྱུར་པ་ཡིན་པས། སེམས་ཅན་གྱི་ཕན་བདེའི་གཞིར་གྱུར་པ་ཐ་ན་ཆུ་ཀླུང་ཆེན་པོ་ཞིག་ཏུ་བསྐྱར་ནའང་
ཀླུང་དེར་གནས་པའི་སྲོག་ཆགས་ཕྲ་མོ་ཚུན་ལ་ཐར་པའི་ས་བོན་འདེབས་ཤིང་ཕན་པ་རྒྱ་ཆེན་པོ་འབྱུང་བས་གནད་དང་ལྡན་པའི་ལས་བྱོས་ཤིག་ཅེས་དང་། གཞན་ཡང་ཞལ་

༄༅། ། གཟིགས་ལུང་བསྟན་མཐོང་སྣང་སོགས་སྔར་རླུང་ཕྱོགས་ཙམ་ཡང་མི་སྒྲོག་པ་རྣམས་ཀྱང་རགས་རིམ་ཙམ་གསུང་འཕྲོས་སུ་བསྩལ་བ་སོགས་མྱ་
ངན་ལས་འདའ་བཞེད་ཀྱི་གསུང་འཕྲོས་མང་ཞིང་། བྱེ་བྲག་སྐབས་དེར་ང་ཤི་རྟིང་ཁྱེད་རྣམས་མཆོད་རྟེན་སོགས་ཨེ་འགྲུབ་མི་ཤེས་དེ་བས་རང་ངོས་ནས་བྱས་ན་འཐད་སོགས་
གསུང་ཤིང་ཆབ་མདོའི་བཟོ་བོ་ལས་བྱང་ཆུབ་མཆོད་རྟེན་མདའ་ཚད་ཅིག་བསླུས་ཏེ་གསེར་སོགས་ལེགས་པར་གྲུབ་ཐོག་རྒྱལ་བའི་རིང་བསྲེལ་གསུམ་སོགས་རྟེན་བྱིན་ཅན་མང་
པོར་བཅས་གཟུངས་འཇུག་གཟབ་པར་བྱས། སེར་ཤུལ་དཔོན་མོ་གད་ཐོག་བཟའ་དཔོན་གཡོག་ཆོས་ཞུར་བྱུང་བ་ལ་ཁྲིད་བསྡུས་དང་དབང་སོགས་བྱས་ཤིང་བུས་པ་རྣམས་ལ་
བསྲུང་མདུད་བྱིན་རྟེན་སོགས་སོ་སོའི་ངོ་སྐལ་བཞིན་གནང་བ་ལས་ལྷག་གཅིག་འདུག་པ་ཕྱིས་ཡང་སྲིད་རིན་པོ་ཆེའི་སྐལ་བར་གྱུར་པ་ངོ་མཚར་བའི་གནས་སུ་གྱུར། བླ་མ་རིན་
པོ་ཆེ་ཞིང་ཁམས་གཞན་དུ་ཐུགས་འདུན་གཏད་པའི་གནད་ཀྱིས་ཞིང་འདིའི་བསོད་ནམས་ཀྱི་བགོ་སྐལ་གཞན་དུ་གྱུར་ཏེ། ཡུལ་མི་སྡེ་དགོན་ལྷ་སྡེར་བཅས་པའི་དྲག་དྲག་རྣམས་

དུས་ཀྱི་ཆོས་ཉིད་དུ་གྱུར། ཤུལ་དུ་ལུས་པ་རྣམས་ཀྱང་གཉེན་གྲོགས་སྲིད་སྡེའི་བརྩེ་སེམས་དམ་བཅའ་ལྷོད་པོར་གྱུར་ཅིང་ཁྲོ་འཁྲུགས་ཀྱི་གཞན་དབང་དུ་གྱུར། ཐོས་བསམ་
སྒོམ་གསུམ་ལ་ནན་ཏན་བགྱིད་པའི་ཚོགས་འབྲས་བུ་དུད་པའི་སྙེ་མ་བཞིན་དབུ་འཕང་སྨད་ཅིང་། དམན་པའི་སྤྱོད་པ་ལྷུར་ལེན་པ་རྣམས་ཀྱང་གཞན་དུ་འགྱུར་ཏེ་ང་རྒྱལ་གྱིས་
དབུ་འཕང་བསྟོད། མི་ཆོས་བླ་མའི་རྫུན་ཟོག་ཀྱིས་མགོ་བསྐོར། ཟོག་པོ་དང་བསྟན་བཤིག་རྣམས་ཀྱང་རང་བཞིན་གྱིས་ཁ་དྲགས་ཤིང་ཡུལ་མི་རྣམས་ཀྱང་དེ་འདྲའི་རིགས་ལ་
སྲོག་གི་དྭངས་མར་བལྟ། འདུས་པའི་ཁྲོམ་ཚོགས་ཀྱང་ཁྲོ་འཁྲུགས་རྩུབ་མོའི་ཞེ་སྡང་གི་མཚོན་ཆ་གདེངས་པ་སོགས་མི་རུངས་སྣ་དགུའི་ངན་སྤྱོད་དར་དུ་ཉེ་བ་ན། ཆུ་སྟག་
ལོའི་དབྱར་ཐོག་དེར་རིན་པོ་ཆེའི་ཞབས་པུས་ལ་སྨན་འཇལ་ཞིག་བཞག་པའི་རྐྱེན་བྱས་རྨ་འགྲམ་སྟེ་ཞལ་ཞིང་ཁམས་ལ་གཟིགས་པ་ཙམ་གྱིས་གལ་ལ་ཐུག་ཀྱང་ད་ལན་ཨེ་སྐྱོན་
མི་ཤེས་ཏེ་དགུན་འདིར་ན་ངོ་ཞིག་འདུག་པས་ཕན་ཐབས་རིམ་གྲོ་ཅི་དགོས་མོ་ཕྱ་འདྲ་བྱས་ན་གསུངས་པ་ཙམ་ལ་ཆ་བཞག་གང་ཡང་བྱས་རིགས་སུ་མི་འདུག། དེར་འདུས་སྡེ་

༄༅།  ། ནས་ཞབས་བརྟན་ལ་དམིགས་པའི་གདུགས་ཀར་གཞུང་ཁྲི་ཚར་བཏོན། ཀ༔ ཐོག་རྨོག་སྤྲུལ་རྫ་སྟོད་དུ་ཆིབས་བསྒྱུར་གནང་བ་དགོན་ནང་དུ་
ཕེབས་འདུན་ཡོད་ཀྱང་། རིན་པོ་ཆེ་ནས་ཁོང་བཞེངས་ཙམ་ཡང་མི་ཐུབ་པས་ཞབས་ཕྱི་ལྟ་ཅི་ཉམ་ང་བག་ཚའི་གནས་སུ་གྱུར་པ་གཞིར་བཞག། གཞན་བླམའགའ་འདི་ཕྱོགས་
སུ་ཕེབས་ཀྱིན་ཡོད་པའི་སྐད་ཆ་ཐོས་པས་ཉིད་བྱོན་ཕྱིན་གཞན་འགོག་ཐབས་མི་འདུག་པས་ཕྱིས་མཇལ་བའི་སྨོན་འདུན་ཙམ་ལས་ད་ལན་འབྱོན་མི་ཉན་ཚུལ་ཞུ་འཕྲིན་འབུལ་
མཚོན་མར་རྒྱ་ལྔ་བཅུ་བཅས་བསྐུར་བས། ཁོང་ནས་ད་ཕྱིན་མཇལ་ཡང་དཀའ། ད་ལན་གཅིག་འཕྲད་ན་གནད་རེ་ཡོད་ཤས་ཆེ་ཡང་ཁོང་གི་གསུང་ལྡོག་དུ་མེད་སོགས་
གསུངས་ཤིང་མཆོད་རྫས་དངུལ་གྱི་མཎྜལ་སྤུས་ལེགས་ཕུལ་ཏེ་ཁོང་གི་སྒར་ཐེག། སླར་རིན་པོ་ཆེའི་ཡོངས་འཛིན་ལྷ་རི་གཟིམ་ཕུག་གི་ཡང་སྲིད་འདི་ཕྱོགས་སུ་ཕེབས་སྐད་
ཐོས་པའི་མི་ངོས་གཉིས་ལ་དངུལ་སྲང་ཉེར་ལྔའི་གཙོས་འབུལ་བ་བསྐུར་ཏེ་སྔ་མ་བཞིན་ཞུ་ཤོག་ཕུལ་ཀྱང་། ་ད་ལན་ཅིས་ཀྱང་མ་བྱོན་ཐབས་མེད་ཡིན་གསུངས་ནས་རིངས་

སྟབས་སུ་ཕེབས་ཏེ་མཁའ་འགྲོའི་བསུན་བཟློག་ཚེ་དབང་བཅས་དང་དངུལ་སྲང་བཅུ་དྲུག་གཙོས་ཚན་བཅུ་གསུམ་གྱི་གཙོས་འབུལ་བ་བཅས་ཞབས་པད་བརྟན་དགོས་ཀྱི་ཞུ་བ་
ཕུལ་ཏེ་དགེ་བསྙེན་ཙུན་དས་བཅོམ་ལྡན་འདས་ཀྱི་སྐུ་ཚེ་ཟླ་བ་གསུམ་བསྲིངས་པ་ལྟར་རིང་འཚོའི་རྟེན་འབྲེལ་མཛད། ཚོགས་པ་བྱིངས་ལ་ཐུགས་རྗེ་ཆེན་པོའི་དབང་ཞིག་མཛད། 
སླར་དངུལ་ལྔ་བཅུ་མ་ཚན་གྲངས་བཅས་ཕུལ། རིན་པོ་ཆེ་སྐུ་ཁམས་ཡར་དྭངས་ལ་སོང་སྟེ། དབྱར་ཐོག་དེར་ཕྱག་དཔེ་ཕལ་ཆེར་བླ་གྲྭ་རྣམས་སུ་མཁོ་བ་བསྩལ། སྟོན་ཐོག་
བ་ཐུར་སོགས་ཤོག་པ་ཁ་ཤས་སུ་ཁྲིད་དང་ཁྲོམ་དབང་སོགས་འགྲོ་དོན་ཕྲིན་ལས་ལ་ཕེབས་ནས་ཕྱིར་དགོན་ཐོག་ཏུ་ཕྱག་ཕེབས། ཀློང་ཆེན་སྙིང་ཐིག་གི་སྨིན་ཁྲིད་ཞིབ་རྒྱས་སུ་
བསྩལ། ཁྲིད་དང་འབྲེལ་བའི་དབང་དང་ཚོགས་ཀྱི་བཅའ་ག་སོགས་གྲུབ་པའི་མཚན་ཐུན་ལ་གཟིམ་ཁང་ཐོག་ཡས་མས་ཀུན་ཏུ་འཇའ་སྣ་མང་ཟུག་པ་ཕལ་ཆེར་གྱི་མིག་གིས་
སྤྱོད་ཡུལ་དུ་གྱུར། དེའི་ནུབ་ནས་ཟས་ཕོག་ལྟ་བུ་ཞིག་གི་རྐྱེན་བྱས་བསྙུན་ཚབ་ཤིན་ཏུ་ཐུ་བ་ཞིག་བསྐྱོད་ནས་ཞག་གསུམ་བཞིར་བཤོལ། དེ་ནས་བསྙུན་བཞིན་ཚོགས་པ་ཞིབ་

༄༅། ། རྒྱས་ལ་དབང་ཞིག་མཛད་པ་གྲོལ་ཐོག་གསུངས་མཛད་ཀྱི་སྐབས་ད་རེས་ཀྱི་ཆོས་འདི་ཚོ་འང་ཆོས་ཁྲིད་ཐམས་ཅད་ཀྱི་ཐ་མ་བཅོམ་ལྡན་འདས་ཀྱི་
འཁོར་ལོ་ཐ་མ་དོན་དམ་ངེས་པར་ལེགས་པའི་ཆོས་ཀྱི་དོད་མཚུངས་སུ་ཡོད་པས་འདུས་པ་དང་པོ་དང་ཐ་མ་འདི་གཉིས་གཙོ་ཤིན་ཏུ་ཆེ་བས་འདིར་འདུས་རྣམས་ཀྱང་དུས་སྐབས
གཞན་དང་ཅུང་ཟད་མི་འདྲ་བས་གཅེས་སྤྲས་ཀྱི་སྙིང་རུས་གྱིས་ལ་བླང་དོར་ལ་མགོ་མ་རྨོངས། ད་རེས་ཀྱི་ནད་འདིས་ཨེ་རྐྱོན་མི་ཤེས། གལ་ཏེ་མིའི་སྲིད་པ་ལས་གཞན་དུ་
གྱུརན་སྡུག་བསྔལ་གདུང་བ་བསྐྱེད་ཀྱང་དོན་མེད། དེ་བས་ཐན་མར་མེ་རེ་རེ་ཙམ་ལ་མ་མཐར་བྱས་པའི་མཆོད་པའི་རྣམ་གྲངས་ལ་འབད་པ་མཛོད་དང་ཚོགས་དཔག་ཏུ་མེད་
པ་རྫོགས་ངེས། ང་ལ་དམར་མེ་གཅིག་གི་ཕན་འདོགས་དགོས་པར་གྱུརན་དགོས་རྒྱུ་ཆུང་ཡང་ཚོགས་བསགས་པའི་སྒོརྨད་དུ་བྱུང་བ་སྟེ། སྡོམ་འབྱུང་ལས། མཆོད་པ་
ཐམས་ཅད་ཡོངས་སྤངས་ཏེ། ། བླ་མ་མཆོད་པ་ཡང་དག་བརྩམ། ། དེ་མཉེས་པས་ནི་ཀུན་མཁྱེན་གྱི། ། ཡེ་ཤེས་ཆེན་པོ་འཐོབ་པར་འགྱུར། ཞེས་དང་། སྤྱི་མདོ་ལས། 

བསྐལ་པ་འབུམ་གྱི་སངས་རྒྱས་ལས། ། བླ་མ་གཉན་པར་ཤེས་པར་བྱ། ། ཞེས་དང་། རྡོ་རྗེ་གཙུག་གཏོར་གྱི་རྒྱུད་ལས། སློབ་དཔོན་ལནི་དེ་བཞིན་གཤེགས། ། ཕྱོགས་
བཅུའི་འཇིག་རྟེན་ཁམས་བཞུགས་པས། ། དུས་གསུམ་ཀུན་ཏུ་མོས་ཕྱག་འཚལ། ། ཞེས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་སངས་རྒྱས་དག་ཀྱང་དུས་
གསུམ་དུ་མོས་ཕྱག་འཚལ་བར་གསུངས་པ་དང་། དེ་བཞིན་དུ་སྡུད་པ་ལས། སངས་རྒྱས་ཆོས་རྣམས་དགེ་བའི་བཤེས་ལ་བརྟེན་ཏོ་ཞེས། ། ཡོན་ཏན་ཀུན་གྱི་མཆོག་མངའ་
རྒྱལ་བས་དེ་སྐད་གསུངས། ། ཞེས་པ་ལ་སོགས་ཏེ་མཆོད་པར་བྱ་བའི་ཡུལ་བླ་མ་གཅིག་པུ་ལ་རག་ལས་པས་ན་གནད་ཤིན་ཏུ་ཆེ། ཁྲིད་ཞུ་སུ་ནས་ཡུལ་དུས་ལོག་འགྲོ་བ་
རྣམས་ཀྱིས་བླ་མ་ཤིན་ཏུ་ཐུ་ཚུལ་ཞིབ་བཤད་མི་ཉན། ཐམས་ཅད་སྡུག་བསྔལ་གྱིས་ནོན་ཅིང་རྟ་ཁལ་སོགས་ལ་བརྟེན་པའི་འགྲུལ་བགྲོད་མང་ན་སྡིག་ཆེ་བས་གཏམ་ཤོད་མཁས་
པར་གྱིས་སོགས་དགའ་སྐྱོ་འདྲེས་པའི་གསུང་མཛད་མང་པོ་དང་བཅས་དབང་ཁྲིད་གྲོལ། བསྙན་ཁམས་ཇེ་ཐུ་ལས་མེད་པ་ལ་འདི་ཀའི་ལྷ་རྗེ་བཞི་ཙམ་གྱིས་གསོལ་སྨན་ཐབས་

༄༅། ། ཚུལ་གང་དྲག་བྱས་ཀྱང་ཕན་པ་ཅུང་ཟད་ཀྱང་མ་བྱུང་། མུ་རའི་ལྷ་རྗེའང་བླངས་ཏེ་ཕན་པ་ལྟ་ཅི་སྨན་ཐུས་རེ་གསོལ་བཞིན་ཇེ་ཐུ་ལས་མ་བྱུང་། 
སྐུ་རིམ་ཡང་འདུས་པ་ཞིབ་ཚོགས་ཕྱེད་ཉིས་བརྒྱ་ལྷག་བཅས་སིདྷི་དུང་ཡོན་ཚོགས་བསྒྲུབས། བླ་མ་པདྨ་དར་རྒྱས་དབུར་བཞུགས་སུམ་ཅུ་སྐོར་ནས་སེང་གདོང་མའི་བསྒྲུབ་པ་
བཟློག་སྟོང་འགྲོ་ངེས། རྩ་གསུམ་ཚོགས་སྟོང་། མཁའ་འགྲོའི་ཚོགས་སྟོང་། གསོལ་ཁ་སྟོང་ཚར་ལྔ་དྲུག། ན་རག་བསྐང་བཤགས་དང་འབྲེལ་བའི་ཡི་གེ་བརྒྱ་པ་ཉིན་
འཁྱོངས་གཉིས་གསུམ། གནས་བརྟན་ཕྱག་མཆོད་ཞབས་བརྟན་དང་འབྲེལ་བ་ཉིན་འཁྱོངས། གདུག་དཀར་གཞུང་ཁྲི་ཚར། སྨན་བླ་ཉིན་འཁྱོངས་གཉིས་གསུམ། 
མཚན་རྒྱུན་སོགས་གྲངས་སུ་མི་གཏོགས་པ། ཟབ་མདོ་ཁྲི་ཚར་བཞི་སོགས་ཟླ་བ་གཅིག་ལྷག་བཅས་ཀྱི་རིང་གཞན་གྱི་རྒྱབ་ཆོག་ཇ་གཅིག་གི་དོད་ཙམ་ཡང་མ་བླངས་པར་ཉིན་
མཚན་བར་མེད་དུ་བསྒྲུབས་པའི་དུང་ཡོན་གཉེར་བསྟན་དང་བླ་བྲང་གཞུང་དང་། གྲྭ་མང་ནས་ཚོགས་སྒྲུབ་བྱས་པའང་ཡོད། གཞན་ཡང་མཁའ་འགྲོའི་བསུན་བཟློག། མེ་

མཆོད་འབུམ་ཐེར། བླ་བསླུ། བཟང་སྤྱོད་འཆི་བསླུ། རྣམ་འཇོམས་གཟུངས་ཁྲུས། མདོས་སྣ། སེར་ཤུལ་གཅོད་པ་ནས་གདུགས་དཀར་གཏོར་ཆེན་སོགས་དང་། 
ཡས་མས་ཀྱི་དགོན་པ་རྣམས་སུ་ཡོན། ཆོས་མཛད་དགོན་དང་། སྒྲུབ་རྒྱུད་དགོན་གཉིས་སུ་གདུགས་དཀར་ཁྲི་ཚར་བཅུའི་ཡོན་དུ་རས་ཆ་བརྒྱ་དང་ལྔ་བཅུ། རྫོགས་ཆེན་
དགོན་དུ་སིདྡྷི་དུང་ཡོན་དུ་དངུལ་རྡིལ་ཚད། ཟེ་ཆེན་ལ་དངུལ་རྡིལ་ཚད། རྒྱ་རོང་ལྷ་བྱ་གཉིས་ལ་དངུལ་སྲང་ཉེར་ལྔ་རེ། ཚབ་ཚ་དགོན་ལ་སིདྡྷི་དུང་ཡོན་དངུལ་རྡིལ་ཚད། ། 
སྒྲུབ་རྒྱུད་སྤྲུལ་སྐུར་དངུལ་སྲང་བཅུ་གསུམ། འགོ་ཚ་དགོན་དུ་དུང་ཡོན་དངུལ་རྡིལ་ཚད། སེར་ཤུལ་དགོན་དུ་ས་མ་ར་ཙ་དང་། དམིགས་བརྩེ་མ་དུང་ཡོན་དུ་དངུལ་སྲང་
བརྒྱ༑ སྨན་བླའི་སྒྲུབ་མཆོད་དང་། བསྙུང་གནས་ཡོན་དངུལ་སྲང་བཅུ་གསུམ། ཆོས་འཁོར་དགོན་པར་ས་མ་ར་ཙ་དུང་ཡོན་དངུལ་རྡིལ་ཚད་བཅས་སྐུ་རིམ་ཞབས་བརྟན་ལེ་
ལྷོད་མེད་པར་བསྒྲབས་ཀྱང་ཕན་པ་མ་བྱུང་། ཡུལ་དགོན་སྤྱི་ནས་ཀྱང་ཞབས་པད་བརྟན་ཕྱིར་ཡུལ་པ་རྣམས་ནས་ཚེ་ཐར་སྟོང་ཕྲག་བརྒལ་བ། འདུས་སྡེ་ནས་ཡིག་བརྒྱ་འབུམ་

༄༅། །ཐེར་བརྒྱ་ལྷག་གིས་མཚོན་བཤགས་རྒྱུད། ན་རག་བསྐང་བཤགས་སོགས་དགེ་བའི་རྒྱབ་དཔུང་བསྐྱེད་པའི་ཁས་ལེན་གང་འགྲུབ་བཅས། 
དགོན་པའི་བླ་མ་དབུ་གཙོས་ཚོགས་པ་སྤྱི། ཡུལ་བའི་དཔོན་བསོད་དབང་གཙོས་སྐྱ་སེར་དྲག་ཞན་ཡོད་གང་དགོས་ཚོགས་ཏེ་བྱང་ཆུབ་སེམས་ཀྱི་ཐུགས་རྒྱུད་གང་བའི་བླ་མ་
དམ་པ་བཀྲ་ཤིས་དོན་འགྲུབ་ནས་ཞུ་བ་པོ་བྱས་ཏེ་ཞབས་པད་བརྟན་དགོས་ཀྱི་གསོལ་བ་ཕུར་ཚུགས་སུ་བཏབ་ཅིང་ཐམས་ཅད་ནས་མཐུན་འགྱུར་བཅས་ཞུས་པའི་ལན་དུ། 
སྔོན་བྱོན་གྱི་རྒྱལ་བ་གྲུབ་ཐོབ་སྣང་བ་བདེན་མེད་དུ་རྟོགས་ཤིང་རྫུ་འཕྲུལ་ཡ་མ་ཟུང་སྟོན་ཅིང་བསད་པ་གསོ་ནུས་པའི་རླུང་སེམས་ལ་རང་དབང་ཐོབ་པ་རྣམས་ཀྱང་སྐྱེ་བའི་མྱུ་གུ་
ངོམ་ཕྱིན་འདའ་ཚུལ་སྟོན་པ་ཆོས་ཉིད་ཡིན་ཞིང་ཁྱད་པར་ཁོ་བོས་ཁྱེད་རྣམས་ཡལ་བར་དོར་ནས་འཆི་བ་གཅིག་པུ་ལ་འཕེན་པ་གཏད་པའང་མིན། ཁྱེད་རྣམས་ང་ལ་དད་འདུན་ཆེ་
བ་མི་ཤེས་པའང་མིན་ཏེ་སྐྱེ་འཆི་ལ་རང་དབང་མ་ཐོབ་ཕྱིན་ཅི་འགྱུར་མི་ཤེས་གསུངས་པ་ཙམ་ལས་མ་བྱུང་། ཕྱིས་བླ་མ་བཀྲ་དོན་ལ་གསུང་འཕྲོས་གནང་བར་ད་ལོ་རྐྱེན་མེད་དུ་

རྣམ་རྟོག་གློ་བུར་བ་རེར་ད་ང་འཆི་ངེས་བསམ་པ་ལན་གཉིས་ཙམ་བྱུང་བ་ཅི་ཡིན་ན་གསུང་སྐད། དེ་སྐབས་འབུམ་ཤུལ་མཐུ་སྟོབས་མགོན་པོ་སོགས་དད་ལྡན་མང་པོ་མཇལ་
ཕྱག་དང་ཞབས་པད་བརྟན་དགོས་ཀྱི་ཞུ་བ་འབུལ་དུ་བྱུང་བ་རྣམས་ལ་རེ་ཞིག་མི་སྐྱོན་ཚུལ་གསུང་འཕྲོས་སུ་གནང་བ་ནི་འབངས་འཁོར་རྨོངས་པ་རྣམས་སྒྲ་ཇི་བཞིན་པ་ལ་འཆོས་
ཏེ་སེམས་ལ་ངལ་བསོ་ཐེབས་པའི་ལྡེམ་དགོངས་སུ་གོ། འབུམ་ཤུལ་དཔོན་ནས་རིན་པོ་ཆེ་ཞི་བར་གཤེགས་རྟིང་སྐུ་གདུང་ཚྭ་བསྡམས་ཀྱི་རིལ་བོ་གཅིག་ཏུ་བྱས་ཏེ་འགྲོ་བའི་
བདེ་སྐྱིད་སྤེལ་ཕྱིར་གདན་ས་ཆོས་འཁོར་འདིར་སྲི་ཞུ་བགྱི་དགོས་ཚུལ་དང་། བླ་མ་དགེ་བསྐོས་གཉིས་ཀྱི་གཙོས་དབུ་ཆེ་ལྔ་དྲུག་ལ་སྒེར་བཅོལ་གྱིས་ཕྱག་རྫས་ཀྱང་འཐོར་
བརླག་ཏུ་མི་འགྱུར་བའི་ཁས་ལེན་དཔུང་ཁུར་དགོས་ཚུལ་ནན་ཏན་དུ་ལབ། ཞབས་བརྟན་ནམ་དགོངས་རྫོགས་ལ་དམིགས་པའི་མཆོད་རྟེན་ཆེན་པོ་ཞིག་བཞེངས་རྒྱུའི་ཁས་ལེན་
བཅའ་བཀོད་གནང་། དེ་གོང་རྣམས་སུ་བསྙུན་གཞི་འདིའི་ཚུལ་ལ་དཔག་ན་བླ་མ་རེ་ཙམ་གདན་དྲངས་ན་ཞུས་པར། ད་དུང་མི་སྐྱོན། ཕྱིས་སུ་རྒྱ་རོང་སྤྲུལ་སྐུའམ། 

༄༅། །ནོར་གླིང་སྤྲུལ་སྐུ་གང་རུང་འདྲེན་ལ་སོང་། དེ་ཀའི་ཞག་ཤས་ཀྱི་འཕྲོར་ཆུ་སྟག་ལོ་རྒྱལ་གྱི་ཟླ་བའི་དམར་ཕྱོགས་ཀྱི་དགའ་བ་གཉིས་པའི་མཚན་
ཐུན་དང་པོར་གདོད་མའི་དབྱིངས་སུ་སྤྲོས་པ་ཉེ་བར་བསྡུ་བར་མཛད་དོ། ། སྔོན་བྱུང་སྲིད་པ་ལས་ཀྱིས་བསྐོས་པ་ཡི། ། བདག་ལྟའི་འཆིང་བ་དམ་པོས་འཆིང་རྣམས་ལ། ། འཆི་
མེད་རྡོ་རྗེའི་སྐུ་ཡང་སྐྱེ་འཇིག་ལྟར། ། སྣང་ཡང་འཁྲུལ་བའི་བག་ཆགས་བརྟས་པས་ནོངས། ། ཡོངས་འདུས་ས་བརྟོལ་དབང་པོའི་ལྗོན་བཟང་གི། འདོད་དགུའི་དཔལ་གྱི་
འབྱོར་པ་ལོངས་སྤྱོད་ཅིང་། ། ལོ་མའི་སྐྱབས་ཀྱི་གྲིབ་བསིལ་བརྟེན་འོས་ཉིད། ། ཀྱེ་མ་དནི་དུས་ཀྱི་དབང་གིས་སྐམ། ། མ་རིག་མུན་སེལ་སྣང་བའི་ཚོགས་ཀྱང་ནུབ། ། ཆོས་
ཀུན་ལྟ་བའི་འདྲེན་བྱེད་ཅ་རེ་ལོང་། ། གཅེས་པའི་སྲོག་ཀྱང་གཞན་གྱི་སྐལ་བར་སོང་། ། ལོང་བའི་ལམ་འཁྲིད་མིག་བུ་སྟོར་འདིས་སྐྱོ། ། ཀྱེ་མ་ཀྱི་ཧུད་བསྐལ་མང་སྔོན་རོལ་
ནས༑། ཇི་སྲིད་འཁོར་བའི་འཇིག་རྟེན་མ་སྟོངས་བར། ། དེ་སྲིད་མགོ་ལ་སེམས་ཅན་ཁུར་འཁྱེར་ཏེ། ། སྐྱོ་བའི་འདུ་ཤེས་སྤང་བར་མ་བཅས་སམ། ། གལ་ཏེ་ཞི་བདེའི་བྱང་

ཆུབ་ལ་གཞོལ་ནས། ། ལྔ་བདོའི་འགྲོ་བའི་སྟོན་པའི་སྐལ་ཉམསན། ། བླང་དོར་གོམ་འགྲོས་འཆོལ་ལས་དུག་གསུམ་གཟུགས། ། ངན་སོང་གསུམ་གྱི་གཡང་སར་མངོན་དུ་
ཕྱོགས། ། འཁོར་བའི་རྒྱ་མཚོ་སྒྲོལ་བའི་གྲུ་བོ་ཆེ། ། སྨོན་འཇུག་སེམས་ཀྱི་རྩོལ་བས་བཏང་གྱུར་ན། ། ཕ་རོལ་ཐར་བའི་སྐམ་སར་མི་རེག་པས། ། བྱང་ཆུབ་སེམས་གཉིས་
གནས་མིན་འཁྱམས་སུ་ཉེ། ། མགོན་མེད་ལྔ་བརྒྱ་ཐ་མའི་སེམས་ཅན་རྣམས། ། སྙིགས་མ་ལྔ་ཡི་ཚོར་བས་དགའ་བདེའི་དཔལ། ། འཕྲོག་པར་བགྱིད་གང་བསྐྱབ་བྱའི་གནས་
མིན་ན། ། རྒྱལ་བའི་ཐུགས་རྗེ་ཉེ་རིང་ཅན་དུ་སོང་། ། ད་ནི་གདུང་བའི་སྨྲེ་ངག་འདིར་གསོན་ལ། ། དུས་ངན་དུཿཁས་མནར་བའི་འགྲོ་རྣམས་ཀྱི། ། གདུང་སེལ་ཐུགས་རྗེའི་
བསིལ་ཟེར་འཕྲོ་བའི་དཔྱིད། ། ཡང་སྲིད་ཟླ་བའི་བཞིན་རས་ད་སྟོན་ཅིག། རབ་འབྱམས་རྒྱ་མཚོའི་བཀོད་པའི་བྱེ་བྲག་ལས། ། ཡོངས་ཤར་མཆོད་པའི་སྤྲིན་ཕུང་བསམ་ཡས་
པས༑། རྨད་བྱུང་མཆོད་པའི་ཡུལ་གྱུར་བླ་མ་རྗེའི། ། ཐུགས་དགོངས་ཡོངས་སུ་རྫོགས་པའི་གཞིར་གྱུར་ཏེ། ། བྱང་ཆུབ་བར་དུ་ཁྱེད་ལས་གཞན་པའི་སྐྱབས། ། བདག་ཅག་

༄༅། ། རྣམས་ཀྱི་སྐལ་པར་དབུལ་འདི་ལ། ། གཟིགས་ཤིག་ཐུགས་རྗེའི་བདག་ཉིད་འགྲོ་བའི་མགོན། ། སྐལ་ངན་འགྲོ་བའི་དབུགས་འབྱིན་མཛོད་ཅིག་
ཀྱེ༑། དེ་ཡང་གསེར་འོད་དམ་པའི་ལེའུ་ཉེར་གཉིས་པ་ལས། དེ་ནས་བྱང་ཆུབ་སེམས་དཔའ་མཛེས་པའི་ཏོག་གིས་བཅོམ་ལྡན་འདས་ཤཱཀྱ་ཐུབ་པའི་སྐུ་ཚེའི་ཚད་བཤད་པ་དེ་
ཐོས་ནས་སངས་རྒྱས་བཅོམ་ལྡན་འདས་དེ་དག་ལ་འདི་སྐད་ཅེས་གསོལ་ཏེ། ཇི་ལྟར་བཅོམ་ལྡན་འདས་ཤཱཀྱ་ཐུབ་པ་དེ་བཞིན་གཤེགས་པས་དེ་ལྟར་སྐུཚོའི་ཚད་ཐུང་བར་གྱུར་
ཅེས་གསོལ་བ་དང་། སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་མཛེས་པའི་ཏོག་ལ་འདི་སྐད་ཅེས་བཀའ་བསྩལ་ཏོ། བཅོམ་ལྡན་ཤཱཀྱ་ཐུབ་པ་དེ་ནི་
སྙིགས་མ་ལྔའི་འཇིག་རྟེན་དུ་སྐྱེ་དགུའི་ཚེ་ཚད་ལོ་བརྒྱ་ཐུབ་པའི་དུས་བལྟམས་ནས་སེམས་ཅན་མོས་པ་དམན་པ་དགེ་བའི་རྩ་བ་དང་དད་པ་ཆུང་བའི་སེམས་ཅན་དེ་དག་བདག་དུ་
ལྟ་བ་དང་། སེམས་ཅན་དུ་བལྟ་བ་དང་། སྲོག་ཏུ་བལྟ་བ་དང་། གསོ་བར་བལྟ་བ་དང་། གང་ཟག་ཏུ་བལྟ་བ་དང་། ལོག་པར་བལྟ་བ་དང་། བདག་དང་བདག་གིར་

འཛིན་པ་དག་དང་། རྟག་པ་དང་ཆད་པར་བལྟ་བ་ལ་སོགས་བྱིས་པ་སོ་སོའི་སྐྱེ་བོ་རྣམས་ལ་ཕན་གདགས་པ་དང་། གཞན་ཡང་མུ་སྟེགས་ཅན་རྣམས་ལ་ཡང་དག་པའི་ལྟ་བ་
བསྐྱེད་པས་མྱུར་དུ་བླན་མེད་པའི་བྱང་ཆུབ་ཐོབ་པར་བྱ་བའི་ཕྱིར་དེ་བཞིན་གཤེགས་པ་ཤཱཀྱ་ཐུབ་པ་དེའི་སྐུ་ཚེ་ཐུང་བར་བསྟན་ཏོ། ། གཞན་ཡང་རིགས་ཀྱི་བུ་དེ་བཞིན་གཤེགས་
པ་དེ་མྱ་ངན་ལས་འདའ་བར་བསྟན་པས། སེམས་ཅན་རྣམས་དེ་དཀོན་པ་དང་འཕྲད་པར་དཀའ་བར་འདུ་ཤེས་པ་དང་། མྱ་ངན་དང་སྡུག་བསྔལ་གྱི་འདུ་ཤེས་ལ་སོགས་པ་
བསྐྱེད་པ་དང་། སངས་རྒྱས་བཅོམ་ལྡན་འདས་ཀྱིས་གསུངས་པའི་མདོ་འདི་དག་མྱུར་དུ་འཛིན་པ་དང་། འཆང་བ་དང་། ཀློག་པ་དང་། ཀུན་ཆུབ་པར་བྱེད་པ་དང་། 
གཞན་དག་ལ་ཡང་རྒྱ་ཆེར་ཡང་དག་པར་སྟོན་པ། བསྐུར་བ་འདེབས་པ་མེད་པར་འགྱུར་བ་དེའི་ཕྱིར་དེ་བཞིན་གཤེགས་པའི་སྐུ་ཚེ་ཐུང་བར་བསྟན་ཏོ། དེ་བཞིན་གཤེགས་པ་
རྟག་ཏུ་བཞུགས་ཤིང་མྱ་ངན་ལས་མི་འདའན། སེམས་ཅན་རྣམས་གུས་པ་མེད་པ་དང་། འཕྲད་པར་དཀའ་བའི་འདུ་ཤེས་ཀྱང་མི་བསྐྱེད་པས་དེ་བཞིན་གཤེགས་པའི་མདོ་ཟབ་

༄༅། །མོ་དག་འཛིན་ཞིང་ཀློག་པ་དང༌། ཀུན་ཆུབ་པར་བྱེད་པ་དང་། གཞན་དག་ལ་ཡང་རྒྱ་ཆེར་ཡང་དག་པར་སྟོན་པར་མི་བྱེད་དོ། ། དེ་ཅིའི་ཕྱིར་ཞེ་
ན་དེནི་བཅོམ་ལྡན་འདས་རྟག་ཏུ་འཇིག་རྟེན་ན་བཞུགས་པར་འཛིན་པའི་ཕྱིར་རོ། ། རིགས་ཀྱི་བུ་དཔེརན་གང་ལ་ལ་ཞིག་ཕ་མ་ནོར་བུ་རིན་པོ་ཆེ་རྒྱས་པ་མང་དུ་ཡོད་པ་མཐོང་ནས་
ནོར་དེ་ལ་དཀོན་པའི་འདུ་ཤེས་དང་། ངོ་མཚར་གྱི་འདུ་ཤེས་མི་བསྐྱེད་དོ། ། དེ་ཅིའི་ཕྱིར་ཞེ་ན་ཕ་མའི་ནོར་དེ་ལ་རྟག་ཏུ་ཡོད་པའི་འདུ་ཤེས་སྐྱེ་བའི་ཕྱིར་རོ། ། དེ་བཞིན་དུ་བཅོམ་
ལྡན་འདས་རྟག་ཏུ་མྱ་ངན་ལས་མི་འདའ་ན་དེ་ལ་དཀོན་པ་དང་འཕྲད་པར་དཀའ་བའི་འདུ་ཤེས་མི་འབྱུང་བའི་ཕྱིར་རོ། ། རིགས་ཀྱི་བུ་གཞན་ཡང་དཔེར་ན་ལ་ལ་ཞིག་ཕ་མ་
དབུལ་ཞིང་ནོར་དང་མི་ལྡན་པ་ཞིག་སྟེ། དེ་རྒྱལ་པོའམ་བློན་པོ་ཆེན་པོ་ཞིག་གི་གནས་སུ་ཕྱིན་ཏེ་དེ་དག་གི་བང་མཛོད་དང་། ནོར་དང་རིན་པོ་ཆེ་ལ་སོགས་པ་མང་པོ་རྒྱས་པ་
མཐོང་ན་དེ་ལ་དཀོན་པ་དང་། རྙེད་པར་དཀའ་བའི་འདུ་ཤེས་སྐྱེས་ཏེ་དབུལ་པོ་དེ་ནོར་བཙལ་ཐབས་སྒྲུབ་པ་ལ་བརྩོན་པར་བྱེད་དོ། ། དེ་ནི་དབུལ་དང་ཕོངས་པ་སྤངས་ཏེ་བདེ་བ་

དང་འབྱོར་བ་སྒྲུབ་པར་འདོད་པའི་ཕྱིར་རོ། ། རིགས་ཀྱི་བུ་དེ་བཞིན་དུ་དེ་བཞིན་གཤེགས་པ་མྱ་ངན་ལས་འདས་པ་མཐོང་ན། དེ་དཀོན་པ་དང་འཕྲད་པར་དཀའ་བ་དང་། 
མྱ་ངན་དང་སྡུག་བསྔལ་གྱི་འདུ་ཤེས་ཀྱང་བསྐྱེད་ཅིང་བཅོམ་ལྡན་འདས་དེ་བཞིན་གཤེགས་པ་འཇིག་རྟེན་དུ་འབྱུང་བ་དང་བསྐལ་པ་གྲངས་མེད་པ་ནས་ལན་འགའ་ཞིག་འབྱུང་སྟེ། 
ཇི་ལྟར་ཨུ་དུམ་ཝཱ་རའི་མེ་ཏོག་བརྒྱ་ལམ་ན་ཡང་འགའ་ཞིག་འབྱུང་བ་བཞིན་སེམས་ཅན་རྣམས་དེ་ལ་དཀོན་པ་དང་དཀའ་བའི་འདུ་ཤེས་བསྐྱེད་ཅིང་བཅོམ་ལྡན་འདས་དེ་ལ་གུས་
ང་འགྱུར། ཞལ་ནས་གསུངས་པའི་མདོ་རྣམས་བདེན་པའི་འདུ་ཤེས་དང་། ཡོངས་སུ་བཟུང་བའི་འདུ་ཤེས་བསྐྱེད་ཅིང་སྐུར་པ་འདེབས་པར་མི་བྱེད་དོ། ། རིགས་ཀྱི་
བུ་དེ་ལྟ་བས་ན་དེ་བཞིན་གཤེགས་པ་རྒྱུ་དེ་དང་རྐྱེན་དེའི་ཕྱིར་འཇིག་རྟེནན་ཡུན་རིང་དུ་མི་བཞུགས་ཤིང་མྱུར་དུ་མྱ་ངན་ལས་འདའ་བར་མཛད་པས་དེ་བཞིན་གཤེགས་པ་རྣམས་ནི་
ཐབས་མཁས་པ་ཕུན་སུམ་ཚོགས་པ་དེ་ལྟ་བུས་སེམས་ཅན་རྣམས་ཡོངས་སུ་སྨིན་པར་མཛད་དོ། ། ཞེས་དེ་བཞིན་གཤེགས་པའི་སྐུ་ཚེའི་མཐའ་མེད་ལ་གདུལ་བྱ་རྣམས་ཀྱི་དོན་དུ་

༄༅། ། མྱ་ངན་ལས་འདའ་བའི་ཚུལ་སྟོན་པ་ནི་དེ་བཞིན་གཤེགས་པས་ཐབས་མཁས་ཀྱི་མཛད་པ་ཕུན་སུམ་ཚོགས་པར་གསུངས་པ་བཞིན་བདག་ཅག་གི་
འདྲེན་མཆོག་འདི་ཉིད་ཀྱང་ངེས་པའི་དོན་དུ་གདོད་མ་ནས་བྱང་ཆུབ་ཆོས་ཀྱི་བདུད་རྩི་མངོན་དུ་མཛད་ཟིན་པ་ཞིག་ཡིན་ནའང་སྤྲུལ་སྒྱུར་སྒྱུ་མའི་བཀོད་པ་རྗེས་འཇུག་གདུལ་བྱའི་
སྣང་ངོར་བཤེས་གཉེན་གྱི་ཚུལ་སྟོན་པ་ལ་སྐུ་དངོས་ཀྱི་མཛད་པ་ནི་བྱིས་པ་ངོ་ཤེས་ཙམ་ནས་ཆོས་སྣང་གི་བག་ཆགས་དཀར་བའི་སྤྱོདཾ་ཚུལཾ་གོང་དུ་བཀོད་པ་བཞིན་ལ། རྫོགས་
པ་ཆེན་པོ་ཟབ་དོན་སྙིང་ཐིག་གི་ལམ་གནད་ཆེས་ཟབ་པ་རྣམས་ཐུགས་ཉམས་སུ་བཞེས་ཏེ་དབེན་རི་སྒྲུབ་གནས་རྣམས་སུ་བསྒྲུབས་པས་འཕོ་ཆེན་འཇའ་ལུས་རྡོ་རྗེའི་སྐུར་མངོན་དུ་
ཕྱོགས་པ་གསུང་སྒྲོས་སུ་ཁམས་ཕྱོགས་འདིར་འོང་ནས་མགོ་སྐོར་གྱི་འགྲོ་དོན་འདིར་མ་ཡེངས་པར་དབུས་གཙང་ཕྱོགས་སུ་ཡོད་ན་ཕུང་པོ་འདི་རྡུལ་ཕྲན་དུ་དེངས་པ་ལ་ཚེགས་
མེད་པ་ཞིག་ཡིན་འང་། ད་རང་གཞན་གཉིས་ཀ་ཅི་ཡིན་འདི་ཡིན་མེད་པའི་བཤད་བློ་དང་ཐོས་ལོ་གསོག་པའི་སྟོང་ཟོབ་འདིས་ཅི་ཡང་མི་འོང་གསུངས་པ་འདི་ལ་དཔག་ན་

ཐུགས་འདུན་གྱི་འཕེན་པ་གང་དུ་གཏད་པ་ལས་མེད་པ་ཞིག་ཡིན་ནའང་། ལས་དང་བག་ཆགས་དྲག་པོས་གཟིར་ཞིང་རྟག་འཛིན་ཤོམ་ར་རྒྱ་ཆེན་པོའི་དབང་གིས་ལེ་ལོ་སྙོམ་
ལས་ཀྱི་བདུད་དབང་དུ་གྱུར་ཅིང་དགེ་བའི་རྩ་བ་དང་དད་པ་ཆུང་བར་གྱུར་པ་རྣམས་ཆོས་ལ་བསྐུལ་བར་བྱ་བའི་ཕྱིན་དང་། རང་ལྟ་མཆོག་འཛིན་གྱི་ལྟ་བ་ལ་མངོན་པར་འཆེལ་
ཏེ་ཕྲག་དོག་འགྲན་སེམས་ཀྱི་དུག་ཆུས་མྱོས་པ་རྣམས་ཀྱི་སེམས་རྣལ་དུ་ཕེབས་ཤིང་ལྟ་བ་ངན་པའི་འཐིབ་པོ་ཡོངས་སུ་བསལ་ཏེ། གཞན་འགྱུར་དགེ་བའི་གཟུགས་བརྙན་རང་
མལ་དུ་གནས་པ་སོགས་དགོངས་པ་དགོངས་གཞི་དུ་མ་ལ་དགོངས་པའི་ཐབས་མཁས་ཀྱི་མཛད་པ་འདི་ལྟ་བུ་བསྟན་པའི་དུས་ལ་བབས་པའི་ཚེ་འབངས་ཡོངས་རྫོགས་མྱ་ངན་
ཉམས་ཐག་གི་འོ་དོད་འབོད་བཞིན་རེ་ཞིག་ལུས་པའི་ཞག་གསུམ་གྱི་ཉིན་ནོར་གླིང་མཆོག་སྤྲུལ་རིན་པོ་ཆེ་ཕེབས་ཏེ། འདི་ལྟ་བུ་ལ་ཕལ་པའི་འགྲོ་བ་ལྟར་གསལ་འདེབས་
སོགས་ཀྱི་འོས་མིན་ཀྱང་འཇིག་རྟེན་རྨོངས་པའི་སྣང་ཚོད་དང་ཡང་མི་འགལ་བར་སྤྱད་དེ། ཡབ་རྗེ་འཇིགས་མེད་གླིང་པའི་རྣམ་ཐར་ལ་རྗེས་སུ་དཔགས་ཏེ་སངས་རྒྱས་སྲས་

༄༅། ། གཅིག་གི་རྒྱུད་ཀློག་པ་དང་བསྟུན་དད་པའི་ཡུས་ཀྱིས་ཐུགས་སྨོན་ཞུས། དེ་དང་རྗེས་འབྲེལ་དུ་གདུང་ཁང་ལྡིང་ཁྲི་བཞི་སྒྲོམ་ཡོལ་བ་བླ་བྲེ་འཕན་
གདུགས་རྒྱལ་མཚན་སོགས་ཀྱིས་སྤྲས་པའི་དབུས་སུ་སྐུ་གདུང་རིན་པོ་ཆེ་སྐུ་ཆོས་རིགས་ལྔ་སོགས་གསོལ་ཞིང་དར་ཐག་ལ་འཇུས་ཏེ་སྐྱབས་འཇུག་སྨོན་ལམ་ཞུ་ཆོག་པར་བྱས། 
སྨོན་ལམ་ཞུ་བསྐུལ་གྱི་སློབ་དཔོན་པ་བསྐོ་འཇག་བྱས། མཆོད་པའི་རྣམ་གྲངས་བགྲང་བར་དཀའ་བས་མདུན་བརྡལ་ཏེ། མར་མེ་ལྷ་བཤོས་ཉིན་རེར་སྟོང་མཆོད་ལྔ་དྲུག་རེ་
འགྲོ་བ་དང་། མར་མེ་ཚེ་འབར་ཆོལ་ཟངས་ལ་སྡོང་བུ་བྱས་ཏེ་རྒྱ་སྲང་བཅུ་གཉིས་རེའི་མར་འགྲོ་བ་བཞི། ཉིན་ཞག་བཅུ་དྲུག་རེ་འཁྱོངས་པས་མ་མཐའ་བྱས་པ་བཅུ་གསུམ་
བཅས་རྒྱུན་འཇུག་ཏུ་བསྟར། དེའི་ཕྱི་དྲོནས་མཆོག་སྤྲུལ་དཔོན་གཡོག་ནས་ཞི་ཁྲོའི་ཆོ་ག་མཆོད་འབུལ་དང་འབྲེལ་བར་ཕྱི་ཆོག་འབྲེལ་ཐོག་སེམས་ཅན་ལ་དམིགས་པའི་ཁྲུས་
ཆོག་བཅས་བདུན་ཚིགས་དང་པོ་མ་རྫོགས་བར་བཞུགསཾ། བཀྲ་ཤིས་པའི་ཁ་བཏགས་ཀྱི་སྣ་དྲངས། སྐུ་གསུང་ཐུགས་རྟེན་སློབ་དཔོན་ཆེན་པོའི་སྣང་བརྙན། གསེར་པོ་ཏི། 

ཕྱག་དྲིལ་གསེར་མགོ་མ་རྡོར་བཅས། དར་དྷིའི་ན་བཟའ་བྱིན་ཅན། རས་ཡུག། གྲུམ་ཚེ། ཚར་མཉེད་སུམ་ཅུ། སྣམ་བུ་ཕྲུག་མ། ཝ་སྲམ་གཡི་གཟིག་བཅས་ཀྱི་ལྤགས་
སྣ༑ མགོ་སྣ་མཚལ་ཁ་བུན། རྒྱ་དངུལ་སྲང་བདུན་ཅུ་དོན་ལྔ་ཚན་གྲངས་བསྟབས། བླ་མཆན་ལ་དར་ཇ་སྒམ་དངུལ་སྲང་ལྔ། གྲྭ་པ་རྣམས་ལ་མི་ངོའི་དར། ཇ་སྒམ་ཚ་རུ་
ཉེར་བཞི་རྣམས་བཞག་རས་ཤར་གསུམ་བཅས་ཕུལ། བདུན་ཚིགས་གཉིས་པར་རྒྱ་རོང་མཆོག་སྤྲུལ་ཕེབས་ཏེ། བླ་མ་མཆོད་པ་ཞི་ཁྲོ་ན་རཀ་དོང་སྤྲུགས་དང་འབྲེལ་བའི་
ཚོགས་གྲངས་མེད་མཛད། དར་ཕྱི་མཛོད། སྐུ་གསུང་ཐུགས་རྟེན་དུ་སློབ་དཔོན་ཆེན་པོའི་སྐུ་བརྙན། ཨ་ཏི་ཟབ་དོན་སྙིང་པོའི་པུསྟ་ཀ། རྡོར་དྲིལ། རས་ཡུག། ཞ་སྣམ། 
སྤང་ཁེབ། གྲུམ་ཚེ། གོས་ཡུག། ཇ་བག། མགོ་སྣམ། ཚར་མཉེད་སུམ་ཅུ། མར་དོས། ཝ། སྦྲེ། སྤྱང་། གཡི། སྲམ། གུང་། གཟིག་བཅས་ཀྱི་ལྤགས་
རིགས་སྣ་ཚོགས་སྐུ་གཟན་གན་གོས་སྦྱར་མ། དངུལ་སྲང་བདུན་བཅུ་དོན་ལྔ་བཅས་ཚན་གྲངས་ལ། བླ་མཆན་ལ་དར་སྲམ་ལྤགས། དངུལ་སྲང་བཅུ། གྲ་འབུལ་ཇ་

༄༅། །ཁོར་དྲུག་བཞི། མགྲོན་གཉེར་ལ་རས་ཆེན་བུབས། ལས་འཛིན་གཞན་རྣམས་ལ་རས་ཤར་རེའི་འབུལ་དོད། བདུན་ཚིགས་གསུམ་པར་
འཇུའི་དབོན་པོ་སྒྲུབ་མཆོག་ཕེབས་བདེ་གཤེགས་ཀུན་འདུས་དང་འབྲེལ་བླ་མ་མཆོད་ཆོག། ཚོགས་བསྐང་། མཎྜལ། མར་མེ་སོགས་ཀྱི་མཆོད་པ་བྱས། དར་རས་ལིང་
ཡུག་རེ། དངུལ་སྲང་བཅོ་ལྔ་བཅས་བསྟབས། དབོན་པོ་ལ་དར་རས་ཆེན་བུབས། ཇ་བག། གྲྭ་པ་རྣམས་ལ་ཇ་བག་གསུམ་རྣམས་བཞག་རས་ཤར་གཉིས་སོ་སོ་དར། 
བདུན་ཚིགས་བཞི་པར། ཀི་ལུང་དགེ་རྩེ་བླ་མའི་ཡང་སྲིད་གདན་དྲངས། བླ་མ་མཆོད་པའི་སྒོནས་བདག་འཇུག་དང་མཆོད་འབུལ་གང་ཟབ་མཛད། ཁ་བཏགས་ཕྱི་མཛོད། 
ཝ་སྲམ་ལྤགས་པ། མགོ་སྣམ་ཕྱི་སྟོད་འབོགས། དངུལ་སྲང་བཅུ་གསུམ། གྲྭ་འབུལ་ཇ་བག་ལྔ། འབུ་རས་དོད་རས་ཤར་བཞི། གསུམ་དར་ལྔ་བཅས་ཕུལ། བདུན་
ཚིགས་ལྔ་པར་ཕུག་ཁུང་མཆོག་སྤྲུལ་གདན་དྲངས། བྱོན་ཕྲལ་ཟབ་ལམ་བླ་མའི་རྣལ་འབྱོར། མཎྜལ་མཆོད་འབུལ་སོགས་དང་། ཕྱིར་ཉིན་ཐུག་རྗེ་ཆེན་པོ་བདེ་གཤེགས་

ཀུན་འདུས་དང་འབྲེལ་བའི་བླ་མ་མཆོད་ཆོག་རྒྱས་པ་བདག་འཇུག་ཚོགས་བསྐང་སོགས་བགྱིས། བཀྲ་ཤིས་ཁ་བཏགས། རས་ལིང་ཡུག་རེ། ཝ་སྲམ། གཟིག་ལྤགས་
རེ༑ དངུལ་སྲང་ཉི་ཤུ། གྲ་འབུལ་ཇ་སྒམ། རས་ཆ་བརྒྱད། དར་བརྒྱད། དགེ་རྩེ་དབོན་པོར་ལྗང་སེར་ཆོས་གཉིས་མ་ཆ། གསོལ་དཔོན་ལ་ཡང་རས་ལྗང་སེར་ཡུག་
བཅས་ཀྱི་འབུལ་དོད། བདུན་ཚིགས་དྲུག་པར་རྒྱ་རོང་དབོན་སྤྲུལ་མདུན་མཆོད་བསྔོ་རྟེན་དར། དངུལ་སྲང་བཅོ་ལྔ་བསྐུར། བདུན་ཚིགས་བདུན་པར་རྫོགས་ཆེན་དཔོན་སློབ་
མཆོག་སྤྲུལ་མདུན་མཆོད་བསྔོ་རྟེན་དར། དངུལ་སྲང་ཉེར་ལྔ་བཅས་ཕུལ། བདུན་ཚིགས་དང་པོ་ནས། བདུན་པ་མ་རྫོགས་བར་བླ་གྲྭ་བདུན་རེས་སྔ་ཐུན་ལ་བླ་མ་མཆོད་པའི་
དཀྱིལ་འཁོར་བསྒྲུབ་མཆོད་དང་ན་རཀ་བསྐང་བཤགས་ཀྱི་ཆོ་ག་སྨིན་རྒྱས་སྐབས་དཀྱིལ་འཁོར་ཆེན་པོ་མཆོད་ཅིང་བསྒྲུབ་པ་དང་། བདག་ཉིད་འཇུག་པའི་དབང་གི་རིམ་པ་
དང་བཅས་པ་དགུང་ཐུན་དང་ཕྱི་དྲོའི་ཐུན་གཉིས་ལ་ཞི་ཁྲོ་རིགས་བརྒྱའི་དཀྱིལ་འཁོར་བསྒྲུབ་མཆོད་དང་ན་རཀ་བསྐང་བཤགས་ཀྱི་ཆོ་ག་སྨིན་རྒྱས། སྐབས་རྣམས་སུ་སྐུ་གདུང་

༄༅། །རིན་པོ་ཆེར་ཁྲུས་གསོལ། མཆོག་གི་སྤྲུལ་སྐུ་མྱུར་འབྱོན་གྱི་གསོལ་འདེབས་སྨོན་ལམ་བཅས་བྱས། བླ་མ་བཅུ་གཅིག་གི་དཔལ་དགེ་སྤྲུལ་
སྐྱར་དངུལ་སྲང་ལྔ། བླ་མ་བྱང་གྲགས་ལ་དར་ཝ་དངུལ་སྲང་གསུམ། གཞན་བླ་གྲྭ་ཚང་མར་ཞག་བདུན་རེར་ཇ་བག་རེ། འཇམ་བཏགས་བླ་མ་རྣམས་ལ་རས་ཡུག་རའི་
འབུལ་བ། སོ་སོའི་དབུ་མཆོད་ལ་རས་ཤར་རེའི་རྣམ་བཞག་བཅས་བསྟབས། འདི་གའི་གཉུག་མར་གནས་པ་དང་ཕྱོགས་འདུས་གྲངས་མང་པོ་ནས་སྐབས་ཅི་རིགས་སུ་
ཚོགས་བསྐང་། མཎྜལ་བཟང་སྤྱོད་སོགས་སྨོན་ལམ་གྱི་རིགས་གང་འགྲུབ། ན་རཀ་བསྐང་བཤགས། ཡིག་བརྒྱ། བཤགས་རྒྱུད་སོགས་སྒོ་མཐའ་ཡས་ནས་ཆོས་སྤྱོད་
གྲངས་ཀྱིས་མི་ལངས་པ། གཞན་ཡང་ཕྱོགས་ཀྱི་དད་འདུན་གདུང་མཇལ་དང་མཆོད་འབུལ་ལྷགས་པ་མང་། དགེ་རྩེ་གོང་འགབ། བ་ཐུར། དགེ་མང་། འཇུ་མང་ཉུང་། 
འབུམ་གསར་རྙིང་ཤོག་འཐོར། སེར་ཤུལ་བཅས་པའི་དུད་རེ་ལ་གཟའ་གྲངས་དུ་ཡོད་རེས་དད་མོས་ཀྱི་འོང་སྟེ་མཆོད་འབུལ་དང༌། བསྐོར་ཕྱག་བྱས་པ་ལ་དཔག་ན་སྐུ་

དངོས་ཀྱི་འགྲོ་དོན་ལས་འདི་རང་ཆེ་བར་འདུག་སྙམ་པ་བྱུང་། རང་ཡུལ་ཁྲོམ་བཟའ་ཕྱོགས་ཞོར་ཆོས་ཙམ་ལས་ཆེད་གཏད་ཀྱིས་མི་ངོ་གཅིག་ཙམ་འོང་རྒྱུ་མེད་པ་མཉམ་
འགྲོགས་ཀྱི་བདུད་ཀྱིས་བརླབས་པའི་རྟགས་སུ་ཤེས། བར་སྐབས་ཅི་རིགས་སུ་བླ་མ་ཚུར་གདན་དྲངས་པ་དང་། མཆོད་བསྔོའི་རྟེན་ཕར་ཕུལ་བ་ལ། ཟེ་ཆེན་རབ་འབྱམས་
མཆོག་སྤྲུལ་དཔོན་གཡོག་གདན་དྲངས། བླ་མ་མཆོད་པ་སོགས་མཆོད་འབུལ་བྱས་པར། དར་ནང་མཛོད་སྐུ་གསུངས་ཐུགས་རྟེན་དུ་འཇིགས་མེད་གླིང་པའི་སྐུ་བརྙན། 
སྟོང་ཕྲག་བརྒྱ་པའི་གླེགས་བམ། ཝ་སྲམ་གཡི་གཟིག་གི་པགས་པ། ཚ་རུ་སུམ་ཅུ། རྒྱ་དངུལ་སྲང་འཁོར་བདུན་ཅུ་དོན་ལྔ། དབོན་པོའི་མདུན་དར་རས་ཡུག། གཟིག་
ལྤགས། མགྲོན་གཉེར་ལ་དར་རས་ཡུག་གསུམ། གྲྭ་འབུལ་ལ་རས་ཆ་གསུམ་འབུལ་དོད་ལ་རས་ཤར། གདཐོག་དབོན་རིན་པོ་ཆེའི་ཞབས་ཕྱིར་འོང་བ་ལ་དར་རས་ཆ་ཝ་
ལྤགས་བཅས། ཁྲོ་ཤུལ་དགེ་རྩེ་སྤྲུལ་སྐུ་གདན་དྲངས། རྩ་གསུམ་གྱི་ཚོགས་མཆོད་སོགས་མཆོད་འབུལ། ལྷ་རེག་སྐུ་གསུང་ཐུགས་རྟེན་ལ་ཐུབ་སྐུ་གསེར་མ། ཚེ་སྒྲུབ་

༄༅། ། ཕྱག་དཔེ། རྡོར་དྲིལ། འཕགས་སྡོམ་ཆ་འགྲིགས། རས་ཡུག། ལིང་ཡུག། ཞྭ་སྣམ། དྲིལ་གདན། ཚ་རུ་ཉེར་ལྔ། སྲམ་གཟིག་
ལྤགས་པ། ཀ་ར་བོགས་ཆ། ཆགས་ལྷམ། རྒྱནག་ཙང་སྐྱའི་མནབ་གཟན། དངུལ་སྲང་ཉེར་ལྔ། མགྲོན་གཉེར་ལ་དར་རས་ཆ། སྲམ་ལྤགས། གྲྭ་འབུལ་རས་ཆ་
བཅུ་གཉིས། ཇ་ཁག་དྲུག། འབུ་རས་ཤར་གཉིས། ཡབ་ཚང་ལ་ནས་སྒྲོ་བ་གང་། ཇ་སྒམ། ཉེ་དག་རྣམས་ལ་ཇ་ཁག་གཅིག། དཔོན་མགོན་པོ་ལ་ཐུབ་སྐུ་བཅས། 
ལབ་མདོ་རྒྱུད་མཆོག་སྤྲུལ་གདན་དྲངས་ནས། དར་ཞྭ་སྣམ་རས་ཡུག་ཕྲུག་བུབས། གཡི་སྲམ་ལྤགས་པ། ཀ་ར་བག་ཆ། དངུལ་སྲང་ཉེར་ལྔ། བསྟན་རྒྱས་སྤྲུལ་སྐུར་
ངར་ཝ་ལྤགས། ཇ་སྒམཾ། གྲྭ་འབུལ་ཚ་རུ་ལྤགས་པ་བཅུ་གཉིས། རྣམ་བཞག་རས་ཤར་གཉིས། ཆོས་མཛད་བསྟན་གྲགས་མཆོག་སྤྲུལ་མཆོད་འབུལ་དུ་ཕེབས་པར་དར་
རས་ཡུག་ཝ་ལྤགས། དངུལ་སྲང་གསུམ་ཕུལ། དགེ་བླ་མ་བསོད་ཆོས་མཆོད་འབུལ་དུ་ཕེབས་པར། དར་དངུལ་སྲང་ལྔ། གྲྭ་མང་ལ་དར་འགྱེད། ལུ་རྟ་སྐུ་ཆུང་ལ། 

དར་སྲམ་ལྤགས། དངུལ་སྲང་གསུམ། དགེ་ཙེ་བླ་མ་པདྨ་དབང་ཆེན་ལ་དར་དངུལ་སྲང་གསུམ། བླ་མ་བློ་ཆོས་ལ་དར་རས་ཡུག་ཤེལ་མིག་སྤུས་ལེགས། ཕྲུག་བུབས། 
ཕར་མཆོད་བསྔོ་རྟེན་ཕུལ་བ་ལའང་ཆབ་མདོའི་འགྲོ་མགོན་འཕགས་པ་ལྷའི་དྲུང་བསྔོ་རྟེན་དངུལ་དར་དངུལ་སྲང་བཅོ་ལྔ། ཞི་བ་ལྷའི་དྲུང་དར་དངུལ་སྲང་བཅུ། ལྕགས་ར་
སྤྲུལ་སྐུར་དར་དངུལ་སྲང་བཅུ། ཀ༔ ཐོག་རྨོག་སྤྲུལ་མདུན་དུ་དར་དངུལ་སྲང་ཉེར་ལྔ། སིདྡྷི་སྤྲུལ་སྐུར་དར་གཟིག་ལྤགས། རྡོ་གྲུབ་མཆོག་སྤྲུལ་མདུན་དར་དངུལ་སྲང་
ཕྱེད་བཅུ་གསུམ། བླ་མ་བློ་བཟང་ནོར་བུར་དར་དངུལ་སྲང་ལྔ། བླ་མ་དཀོན་མཆོག་བསྟན་དར་ལ་རས་ཡུག་ཝ་ལྤགས་མགོ་སྣམ་ཆུ་གོས་དངུལ་སྲང་ལྔ། ཡེ་ཤེས་ལ་དར། 
ཇ་སྒམ། འབར་ཆུང་པདྨ་དབང་རྒྱལ་ལ་དར་ཝ་ལྤགས་དངུལ་སྲང་བཅུ། བླ་མ་པདྨ་དར་རྒྱས་ལ་དར་ཝ་ལྤགས། ཨ་དར་དྭ་དམར། མཁྱེན་རབ་ལ་དར་ཝ་ལྤགས། 
སྟུག་རྒྱའི་སྤྲུལ་སྐུར་དར་སྲམ་ལྤགས། དབོན་འཇིགས་མེད་ཐབས་མཁས་ལ་དར་སྲམ་ལྤགས། གླང་ནང་སྐུ་མཆེད་གཉིས་ལ་དར་རས་ཆ་ཝ་ལྤགས། ཨ་སེའི་བླ་མར་

༄༅། །དར་ཝ་ལྤགས། བ་ཡན་སྤྲུལ་སྐུར་དར་སྲམ་ལྤགས་དངུལ་སྲང་ལྔ། མནབ་སྟོད་སྐུ་དྲེག་ཅན། ཕྱག་ཚའི་བླ་མ་བསོད་ནམས་བཟང་པོར་དར་
ཝ་ལྤགས། སྐུ་ཞབས་དགེ་མང་མཆོག་སྤྲུལ་རིན་པོ་ཆེར་དར་དངུལ་སྲང་། ཝ་ཤུལ་སྤྲུལ་སྐུར་དར་ཝ་ལྤགས། མུ་ར་སྐུ་ཆེན་མདུན་དར་དངུལ་སྲང་དོ། ཨ་རིག་སྨན་
ཤེལ་སྤྲུལ་སྐུར་དར་གཟིགས་ལྤགས། དངུལ་སྲང་ལྔ་ཡས་མས་ཀྱི་དགོན་པ་རྣམས་སུ་ཡོན་ཕུལ་བ་མང་། ཆབ་མདོར་དངུལ་སྲང་ལྔ་བཅུ་མའི་དུང་ཡོན། ཁྲོམ་བཟའི་ཏྲེའུ་
དཀར་དགོན་དུ་དངུལ་སྲང་ཉེར་ལྔ་ཉེར་ལྔའི་བབས་ཀྱི་དར་བཅས་དུང་ཡོན། འབུམ་སར་དགོན་དུ་དངུལ་སྲང་ཉེར་ལྔ་ཉེར་ལྔའི་བབས་ཀྱི་རས་ཆེན་བཅས་དུང་ཡོན། དགེ་
མང་དགོན་དུ་མར་ནས་དར་ཁ་བཅས་དངུལ་སྲང་ཉེར་ལྔའི་བབས་དུང་ཕྱེད་ཡོན། ཀི་ལུང་དགོན་པར་མར་ནས་དར་ཁ་བཅས་དངུལ་སྲང་ཉེར་ལྔའི་བབས་དུང་ཕྱེད་ཡོན། 
ལབ་དགོན་པར་ཇ་དོས་དངུལ་ལྔའི་མར་ཕྱུར་ཉེར་ལྔའི་རྩིས་བཅས་དུང་ཡོན། བ་ཐུར་འདུས་པར་ནས་མར་དར་ཁ་བཅས་དངུལ་སྲང་ཉེར་ལྔའི་བབ་དུང་ཕྱེད་ཡོན། དགེ་རྩེ་

གོང་མར་འདུས་པར་དར་ཁ་མར་ནས་བཅས་དངུལ་སྲང་ཉེར་ལྔའི་བབ་དུང་ཕྱེད་ཡོན། མོ་ཧོར་དགོན་དུ་རས་ཆེན་མ་རས་བཅས་དངུལ་སྲང་ཉེར་ལྔའི་བབས་དུང་ཕྱེད་ཀྱི་ཡོན། 
འཇུ་མང་དགོན་པར་སྲམ་ལྤགས་རས་ནས་བཅས་དངུལ་སྲང་ཉེར་ལྔའི་རྩིས་དུང་ཕྱེད་ཡོན། ནོར་གླིང་དགོན་དུ་དར་ཁ་ཇ་བག་སུམ་ཅུ་སིདྡི་གསུང་ཡོན། འབུམ་རྙིང་དགོན་
པར༑ སྲམ་ལྤགས་མར་ཕྱུར་བཅས་དངུལ་སྲང་ཉེར་ལྔའི་བབ་དུང་ཕྱེད་ཡོན། དཔོན་རུའི་འདུས་སྡེར་རས་ཇ་བག་སུམ་ཅུ་སིདྡྷི་ཡོན། ཨ་སེའི་དགོན་པར་དར་ཇ་བག་སུམ་
ཅུ་སྨན་བླ་ཁྲི་ཡོན། ཕྱག་ཚ་དགོན་དར་ཇ་བག་སུམ་ཅུ་སྨན་བླ་ཁྲི་ཚར་ཡོན། སྐལ་བཟང་དགོན་དང་གདུང་འཕྲེད་དགོན་གཉིས་ལ་རས་ཆ་ཉེར་ལྔ་རེ་ཕུལ། འདིཀའི་འདུས་པ་
ཞིབ་ཚོགས་ནས་སྔར་རྒྱུན་ལྟར་རིག་འཛིན་འདུས་པའི་སྒྲུབ་པ་གདུང་མཆོད་དང་འབྲེལ་བར་བགྱིས། དར་འགྱེད། དངུལ་སྲང་ལྔ་བཅུའི་རྩིས་ཐང་གི་ཇ་མར་བསྩལ། 
རྒྱ་རོང་མཆོག་སྤྲུལ་ནས་དགོངས་རྫོགས་ལ་དམིགས་པའི་དཔྱད་ཁྲིད། སངས་རྒྱས་སྟོང་དབང་བཅས་བསྩལ་ནས་ཁྲིད་སྦྱང་དང་ཁས་ལེན་སོགས་སྔར་རྒྱུན་ལྟར་བྱུང་། 

༄༅། །འདི་སྐབས། ༈ས་དབང་བདག་པོའི་བཀའ་ལུང་གིས་སྐུ་གདུང་རིན་པོ་ཆེ་ཚ་བསྡམས་ཀྱིས་རིལ་བོ་གཅིག་ཏུ་བྱས་ཏེ་དགོན་གནས་འདི་ཀར་
བཞུགས་སུ་གསོལ་ན་འབྱུང་སའི་བཅུད་ཉམས་གསོ་ཞིང་བསྟན་འགྲོར་སྨན་པའི་དཔལ་ཡོན་འབྱུང་བར་གོར་མ་ཆགས་པས་ཚུལ་བཞིན་བྱེད་དགོས་ཚུལ་ཕེབས་ཀྱང་། 
འདི་གར་ལག་ལེན་ཤེས་པ་མི་འདུག་ན། ཟེ་ཆེན་མགོན་བླའི་ཚ་བོ་ཆོས་དར་སྐུ་ཚབ་ནས་བཀུག་པ་གདུང་ཁང་སྟེང་འོག་ཞབས་ཤིང་དང་བཅས། སྐུ་གདུང་དངོས་ལ་གསོལ་
རྒྱའི་རས་དཀར་གྱི་སླེའུ་ཕྱག་སོར་སོགས་སོ་སོར་གཡོག་བཏུབ་པ་ཚེམས་དྲུབ་བཅས་མར་ཁུ་བཙག་ཆོད་ལ་དྲི་བཟང་བཏབ་པས་ཁོལ་ཚེམས་མེད་པར་བགོས་པ་སོགས་སྟ་གོན་
གྲུབ་ཐོག། དགེ་སློང་བཞི་སྡེ་ནས། སློབ་དཔོན་གྲོགས་དན་བཅས་དང་། ཉེར་སྤྱོད་དག་ལ་རྨེ་བརྩེགས་ཀྱི་ཁྲུས་དང་། ཞི་ཕྱེད་དྲག་པོའི་སྦྱང་བ་དང་བཅས། སྐུ་གདུང་
རིན་པོ་ཆེ་དྲི་བཟང་གི་ཆུས་ལེགས་པར་བཀྲུས་ཤིང་། ཆས་གསོལ་ཏེ་གདུང་ཁང་དུ་བཞུགས་སུ་གསོལ། ཚ་དང་བྱེ་མ་བརྔོས་པ་བར་མཚམས་མེད་པར་གཏམས་ཤིང་ཉིན་རེ་

བཞིན་བརྗེ་བ་སོགས་བྱས་པས། རླན་ཆ་རྣམས་སྐམས་ཏེ་བསྟན་འགྲོའི་དཔལ་དུ་གཟུགས་སྐུའི་བཀོད་པ་དངོས་གནས་ལྟ་བུར་གྲུབ་སྐབས་བདུད་སྡིག་ཅན་གྱིས་རང་གི་སྲིད་
འབངས་སྐལ་ངན་བགྱིད་པའི་གདུང་བ་མ་བཟོད་དེ་ཕྲག་དོགས་གདུག་རྩུབ་ཀྱི་དུག་མདའ་རྣོན་པོ་འཕངས་པས་བྱེད་པ་པོའི་སྙིང་ལ་ཕོག་སྟེ་ཚོར་བའི་དུཿཁས་གཟིར་བཞིན་ཡུལ་
དུ་ལྡོག་དགོས་བྱུང་། དགོན་ནང་དུ་རྟ་ཁལ་སོགས་མེད་པ་དང་། སྔོན་ཆད་འགྲོ་སྡོད་མང་སྟབས་ཉེ་སྐོར་གྱི་སེར་ཤུལ་བ་ཐུར་སོགས་ལ་བསགས་པ་གསོག་གྲངས་མང་པ་
བཅས་གཞན་ལྷ་བཟོ་ཞིག་འབོད་མིའི་རྟ་ཁལ་ཙམ་ཡང་མ་འབྱོར་བར་རེ་ཞིག་ལུས་པའི་སྐབས་རྫོགས་ཆེན་དགོན་པའི་ལྷ་བཟོ་ཞིག་བ་ཡན་རུ་ཐོག་ན་ཡོད་པ་འབོད་དུ་ཁྲོམ་བཟའི་
དཔོན་སྡེ་ལ་རོགས་དན་ཞུས་ཀྱང་ཐོག་ཁེལ་མ་བྱུང་། དེར་འདི་ཀའི་དགེ་བསྐོས་ཨ་རྡོ་བཅས་དབུ་ཆེ་ཐུན་མོང་ཐབས་ཚུལ་གང་དྲག་གིས་ལྷ་བཟོ་འབོད་དུ་སོང་། འདུས་སྡེ་
ནས་མཆོག་གསུམ་ལ་གསོལ་བ་ཕུར་ཚུགས་སུ་བཏབ། གདུགས་དཀར་ཁྲི། བསམ་ལྷུན་འབུམ། བར་ཆད་ལམ་སེལ་འབུམ། སྒྲོལ་མ་འབུམ། ཆོས་སྐྱོང་ལ་བསྐང་

༄༅། ། གསོལ་ཁྲི་འདོད་གསོལ་བཅས་བྱས། ཞག་ཤེས་ནང་ལྷ་བཟོ་འབྱོར། སྐུ་གདུང་དངོས་ལ་བཟོ་འཆོར་དགོས་པ་རྣམས་དང་། ཞལ་འབག་གི་
བཟོ་སྒྲོས་ལེགས་པ། ཞལ་གསེར། གན་གོས་ཀྱི་སྐུ་ཆོས་སྐུ་བེར་ཕོད་ཀ། གསང་གོས། མཐིང་གོས་དབུ་ཞྭ་བཅས་བཟོ་སྒྲོས་ལེགས་པར་བྱས་ཤིང་། ཆབ་མདོའི་ལྷ་
བཟོ་ནས་སྙན་ཆ་ཟུང་། མགུལ་རྒྱན་བཅས་ཟངས་གསེར་ལས་བྱས་ཤིང་གཡུའི་པད་སྐོར་བྱེ་རུའི་ཕྲ་རྒྱན་མང་པོ་དང་། ཁྱད་པར་མགུལ་རྒྱན་ལ་པདྨ་ར་ག་སྲན་མ་འཕོས་པ་
ཙམ་གྱི་ཕྲ་རྒྱན། གསེར་དངུལ་ཕྲ་མའི་ཁ་ཊཾ་ཀ་དར་དཔྱང་རང་དོད་གསེར་དངུལ་ཕྲ་མའི་ཐོད་བུམ་ཁ་རྒྱན་ཅན། གསེར་གྱི་རྡོ་རྗེ་རྩེ་ལྔ་བཅས་པའི་རྒྱན་དང་། བཞུགས་སུ་
གསོལ་བའི་ཁང་སྒྲོམ་མཆོད་བརྩེགས་ཅན་ཚོན་ཡས་ཀྱིས་བཀྲག་པར་བཞུགས་སུ་གསོལ། ལྷ་བཟོ་སྔོན་མ་ལ། དར་སྲམ་གཟིག་ལྤགས་པ། ཕོ་མཛོ། དངུལ་སྲང་བཅུ། 
རྗེས་མ་ལ། དར་སྲམ་ལྤགས། ཕྲུག་གོས། རྟ་ཕོ། རྒྱ་དངུལ་སྲང་བཅུ་བཅུས་ཁྱོན་དངུལ་སྲང་ཉེར་ལྔའི་རྩིས་གྲངས་འགྲོ་ངེས་ཕུལ། ཆབ་མདོའི་ལྷ་བཟོ་ནས་ལྟང་

བཤགས་སོ་ལྔའི་གཙོས་གསེར་སྐུ་བདུན་ཅུ་སྐོར་གྲུབ་ཐོག་དབུ་མཛད་དང་དབུ་མཆན་གཉིས་ལ་མཛོད་བཏགས་དང་། བླ་གྲྭ་གཞན་རྣམས་ལ་དུམ་དར་རེས་མཚོན། ཕྲུག་
གོས་བཟང་གྲས་ཤིག། ཚར་གོས་གཡོགས་དང་སྲམ་ཆ་འགྲིགས་ཕྲུག་མདོག་སྣ་ཚོགས་བུབ་བརྒྱད། དར་དཀར་ཡུག་གཅིག། སེར་པོ་ཡུག་གཅིག། དམར་པོ་གཅིག། 
ནག་པོ་གཅིག། སེའུ་ཙོང་རས་སྣ་ཚོགས་ཡུག་དགུ། ཇ་ཁོར་དྲུག་ལྔ་བཅུ་ང་བཞི། དངུལ་སྲང་ལྔ་བཅུ་བཅས། ཁྱོན་དངུལ་སྲང་ཉིས་བརྒྱ་དང་ལྔ་བཅུའི་རྩིས་འགྲོ་ངེས་
ཕུལ༑ གཟུངས་འཇུག་འབུལ་མཁན་གཉིས་ལའང་རས་ཡུག་ཁ་བཏགས་རེ་བྱིན། དེ་ནས་རྫོགས་ཆེན་རིན་པོ་ཆེ་སྡེ་དགེར་ཕེབས་སོང་བ་སླར་དགོན་དུ་ཕེབས་སྐད་ཐོས་པའི་
གདན་འདྲེན་ཞུས་ཏེ་འདི་ཕྱོགས་སུ་ཆིབས་བསྒྱུར་གནང་བ་གདན་ས་འདི་གར་ཕེབས་ཏེ་ཉིན་དང་པོ་བླ་མ་མཆོད་པའི་ཆོ་ག་བདག་འཇུག་གི་དབང་དང་ཚོགས་སྐོང་བཅས་མཆོད་
པའི་རྣམ་གྲངས་དུ་མ་དང་། གཉིས་པ་ཞི་ཁྲོ་རིགས་བརྒྱའི་དཀྱིལ་འཁོར་ཆེན་པོར་སྒྲུབ་ཅིང་རབ་ཏུ་གནས་པའི་ཆོ་ག་བཅས་བཀོད་སྔ་མའི་མཚན་ཐོག་ཐག་ཏུ་གྲུབ་པར་བགྱིས་

༄༅། ། ཏེ། ཞོགས་དང་པོ་ནས་ཡང་ཟབ་དཀོན་མཆོག་སྤྱི་འདུས་ཀྱི་རྩ་གསུམ་བསྙེན་སྒྲུབ། གཙོ་ལས་ཁྲུས་བུམ་གྱི་བསྒྲུབས་ཕྱིན། རིག་པའི་མེ་ཏོག་
དོར་བ་བཅས་གྲུབ་པའི་ཐུན་གཉིས་པར། ཞི་དྲག་ཕྱེད་མ་གསུམ་གྱི་སྦྱོང་བས་བགེགས་དང་། གྲོ་ཟན་སོགས་གསུམ་གྱིས་མི་ཤིས་པ། ཏིལཾ་གྱིས་སྡིག་པ་སྦྱང་བ་སོགས་
སྦྱང་བ་དང་། ཁྲུས་གསོལ་རྒྱན་པས་མདུན་བདར་ཏེ། གསོལ་གདབ་སྨོན་ལམ་སྔོན་དུ་འགྲོ་ཞིང་། བརྟེན་པ་ཡེ་ཤེས་པ་དགུ་གས་བསྟིམ་དང་། རྒྱས་གདབ། དབང་
བསྐུར་མཆོད་བསྟོད་ཀྱི་བར་དང་། དབང་པོའི་སྐྱོན་བསལ་བ་བསྐྱེད་པའི་ལྷ་རྣམས་རྟེན་གྱི་རྣམ་པར་བསྒྱུར་བ། སྔགས་བཟླ་བ། མེ་ཏོག་འཐོར་བ། གསོལ་གདབ་མངའ་
དབུལ་སྤྱི་བྱེ་བྲག་རྒྱས་པའི་སྦྱིན་བསྲེག་གི་ཐབ་ཏུ་རྟེན་གྱི་ཡེ་ཤེས་པ་སྤྱན་དྲངས་པ་ཞལ་བསྲོ་བའི་ཚུལ་དུ་བསྲེག་བླུགས་ཀྱི་མཆོད་པས་མཉེས་པར་བྱས་ནས་སླར་ཡང་རྟེན་གྱི་
ཐུགས་ཀར་གཤེགས་པ་སོགས་དང་། ཙ་རུའི་བཟའ་བ་ཕུལ་བ་དང་བཀྲ་ཤིས་བརྗོད་པ། ཆོས་སྐྱོང་དང་འབྱུང་པོ་སྤྱི་ལ་གཏོར་མ་འབུལ་བ། སྲུང་མ་བསྒོ་བ། ཡོན་བདག་

གདན་བཟང་པོ་ལ་བཀོད་དེ་གནོད་སྦྱིན་ནོར་བདག་གི་སྙེམས་པ་འཛིན་དུ་བཅུག་ལ་ཡོན་བཤད་པ་སྟོང་ཐུན་སྔོན་དུ་འགྲོ་བས། བཀྲ་ཤིས་རྫས་རྟགས། རྒྱལ་སྲིད་སྣ་བདུན་
གཏད་པ། མཆོད་པའི་རྣམ་གྲངས་སྟོབ་ཏུ་འཇུག་པ་སོགས་ཡོན་བདག་བསྒོ་བའི་ལས་དང་བཅས་རབ་གནས་ཀྱི་ཆོ་ག་མ་ཚང་བ་མེད་པ་རྣམས་རོལ་མོ་སྣ་ཚོགས་དང་འགྱུར་
ཁུག་སྦོམ་ཕྲ་འདེགས་འཇོག་སོགས་ཡན་ལག་གི་ངེས་པ་བདུན་རྫོགས་པའི་དབྱངས་རྟ་ལ་བསྐྱོན་ཏེ་ལེགས་པར་གྲུབ། ཕྱིར་ཉིན་འདུས་པ་སྤྱི་ལ་བསམ་པ་ལྷུན་གྲུབ་ཀྱི་དབང་། 
ཚོགས་མང་ལ་ཁྲོམ་དབང་གནང་། སླར་བཀའ་དྲིན་གསོ་ཕྱིར་བཀྲ་ཤིས་དགེ་མཚན་གྱི་རི་མོ་མངོན་པར་བཀྲ་བའི་ལྷ་རྫས་དྲི་བྲལ། སྐུ་ཞབས་འཇིགས་མེད་གླིང་པའི་སྐུ་
བརྙན་མཐོང་བ་དོན་ལྡན། སྐྱེ་བ་ལྔ་པའི་དངོས་གཟུགས་གྲགས་སྙན་རབ་གསལ། རྡོ་རྗེ་རིགས་ཀྱི་དམ་ཚིག་གི་རྫས་ཐབས་ཤེས་ཟུང་ལྡན་སོགས་སྐུ་གསུང་ཐུགས་རྟེན། 
ཞྭ་སྣམ། རས་ཡུག། གོས་ཡུག། ལིང་ཡུག། ཝ་སྦེ་སྲམ་གཡི་གཟིག་བཅས་ལྤགས་པ་རེ་རེ། ཚ་རུ་སུམ་ཅུ། པུ་ལག་བཞི་ཆ། རྒྱ་དངུལ་སྲང་འཁོར་ཉིས་བརྒྱ་དང་

༄༅།  །ལྔ་བཅུ། བླ་ཆེན་ལ་དར་རེ། རས་ཤར་རེ། དངུལ་སྲང་བཅུ་རེ། གྲྭ་མང་ལ་དངུལ་སྲང་ཉེར་ལྔ། མར་རྒྱ་ལྔ་བཅུ། གསོལ་མགོན་
གཉིས་ལ་སྲམ་ལྤགས་རེ། དབུ་མཆོད་གཉེར་གསུམ་ལ་དྭ་དམར་རེ། འབུད་རྡུང་བདག་པོར་དར་རས་ཆ་བཅས་འབུལ་ལམ་དུ་བསྟབས། དེའི་རྗེས་ཐོག་ཏུ་སྐུ་ཞབས་
ཁམས་པ་རིན་པོ་ཆེ་གདན་དྲངས་ནས། ཞག་དང་པོར་དོང་སྤྲུགས་ཀྱི་དཀྱིལ་འཁོར་སྒྲུབ་མཆོད། ན་རཀ་བསྐང་བཤགས་ཀྱི་ཆོ་ག། བདག་འཇུག་གི་དབང་དང་བཅས་པ། 
ཕྱིར་ཉིན་བླ་མ་མཆོད་པ་ལ་བརྟེན་པའི་རབ་གནས། དངོས་སྟོ་ཟུང་འབྲེལ་ཉིན་གོང་མོ་བཞིན་ཞུས་པ་གྲོལ་ཐོག་ས་བཅད་བཅུ་གཉིས་པ་རྟེན་ལ་སྲི་ཞུ་བགྱི་བའི་མཆོད་ཐེབས་སུ་
དངུལ་སྲང་ཉེར་ལྔ། ཡོན་བདག་བསྒོ་བའི་རྟེན་འབྱུང་ལ་ཁ་བཏགས། ཟེ་ཟམ་ཡུག་ཝ་ཁ་ལྤགས། རྟ་ཕོ། མཛོམོ། འབྲི་གཡག་གཉིས་ཀྱི་གནང་སྦྱིན་བསྩལ། ཕར་
འབུལ་མཚོན། ནང་མཛོད་ལྷ་རེག་གངས་རིའི་མདངས་འཛིན་སྐུ་གསུང་ཐུགས་རྟེན་ལ། རིགས་བདག་བླ་མའི་སྣང་བརྙན། གསོལ་འདེབས་སྨོན་ལམ་གྱི་བཀའ་གླེགས། 

དྲིལ་བུ་རྡོ་རྗེ་བཅས། ཞྭ་སྣམ། རས་ཡུག། གོས་ལིང་ཕྲུག་རེ། ཝ་སྦེ་གཡི་སྲམ་གཟིག་ལྤགས། ཚེ་རུ་སོ་གཉིས། དངུལ་སྲང་ཉིས་བརྒྱ་ལྔ་བཅུ། རིགས་དབོན་སར། 
དར་རས་ཡུག། ཇ་ཁོར་དྲུག། འབུལ་དོད་ཕྱིར་ཇ་ཁག་དྲུག། གྲྭ་བ་གཞི་བྱེས་ཀུན་ལ་དར་རས་ཆ་ལྔ། ཇ་སྒམ་བཅས་ཕུལ། ཡར་ཀླུང་དབོན་རིན་པོ་ཆེ་གདན་ཞུས་བྱས། 
མཆོད་འབུལ་རབ་གནས་ཞུས། ལྷ་རྫས། ཞྭ་སྣམ། རས་ཡུག། ལིང་ཡུག། ཝ་སྲམ་ལྤགས་པ། དངུལ་སྲང་ཉི་ཤུ། བླ་ཆེན་ལ། དར་སྲམ་ལྤགས། མགྲོན་
གཉེར་ལ་དར། གྲྭ་འབུལ་ལ་ཇ་བག་ཕྱེད་བཅས་གསུམ་ཕུལ། ཕྱིར་ལོའི་འདས་ཚིགས་དགུན་ཟླ་ཐ་མའི་ཉེར་གཅིག་ལ་འཇུ་སྟག་རྒྱའི་དབོན་པོ་དབུར་བཞུགས་པའི་གྲྭ་
ཚོགས་བཞི་བཅུ་སྐོར་ནང་སྒྲུབ་རིག་འཛིན་འདུས་པའི་དཀྱིལ་འཁོར་སྒྲུབ་མཆོད་ན་རཀ་བསྐང་བཤགས་ཀྱི་ཆོ་ག་ཉིན་གང་སྨིན་རྒྱས་བྱས། བླ་མ་ལ་ཁ་བཏགས། རས་ཤར། 
གཟིག་ལྤགས། ཚོགས་པར་ཇ་བག་ཁག་ལྔ་བསྟབས། མཚན་ཐུན་དང་པོར་བླ་མ་མཆོད་ཆོག་བདག་འཇུག་གི་དབང་བཅས་སྡུམ་བཏགས་རེའི་འགྱེད་བྱས། ཆུ་ཡོས་

༄༅། ། གསར་ཚེས་ཀྱི་ཆོ་འཕྲུལ་ཟླ་བར་སྔར་རྒྱུན་བཞིན་རིག་འཛིན་འདུས་པའི་སྒྲུབ་མཆོད་ལ་དངུལ་སྲང་ལྔ་བཅུའི་བབས་ཇ་མར་དང་དར་འགྱེད་བྱས། 
སླར་ཡང་སྔ་སོར་རྣམ་རྒྱལ་མཆོད་རྟེན་མཐོ་དྲུག་གཙོ་བོར་གྱུར་པ་གཞན་མདའ་ཚད་བདུན་བཅས་བརྒྱད་གྱི་ཡོན་དངུལ་སྲང་ཉེར་ལྔ་བསྐུར་བའི་བཟོ་འབྱོར། མཆོད་རྟེན་བཟོ་
སྒོས་ཕུལ་དུ་བྱུང་བ་ལ་ཚ་གསེར་སྲང་ཕྱེད་དང་བཅུ་གསུམ་གྱིས་ཧྲིལ་པོར་བྱུག་ཅིང་། གསེར་དངུལ་གྱི་ཕྲ་ཁུང་བཅས་མཆོད་རྟེན་ཆེ་བ་ལ་གཡུ་བྱུར་གྱི་ཕྲ་རྒྱན་བརྒྱ་ཕྲག་གཅིག་
དང་བདུན་ཕྲག་གཅིག་ཐམས་ཅད་ཁྱོན་བསྡོམས་བརྒྱ་ཕྲག་གཉིས་དང་ཉེར་དགུར་ཐལ་བ་བཅས་གྲུབ་པའི་གཟུངས་འཇུག་ཏུ། གཙོ་བོ་ལ་ཆོས་གོས་འཁོར་དང་བུམ་པའི་སྟོད་
ཟོམ་ལ་གཟུངས་ཆེན་སྡེ་ལྔ་ཆ་བཅུ་ཕྲག། བྲེའི་ཐད་དུ་དབྱངས་གསལ་གྲངས་མང་ས་སྐྱའི་བདུད་རྩིའི་རིལ་བུ་བརྒྱ་རྡོ་སྨན་སྒྲུབ་ཕུར་མ། རིལ་བུ་སོགས་དམ་རྫས་མྱོང་གྲོལ་
མང་པོ་རྗེ་ཉིད་ཀྱི་ཕྱག་ཕྲེང་ཞལ་ཐོན་ལེ་ཚན། ཆོས་འཁོར་གྱི་ནང་དུ་སེམས་ཀློང་མན་ངག་གི་སྡེའི་བརྒྱུད་པ་དང་། སྒྱུ་འཕྲུལ་འདུས་མདོ་སོགས་གསང་སྔགས་ཀྱི་བརྒྱུད་པ། 

རྒྱ་ཆེན་སྤྱོད་པ་དང་། ཟབ་མོ་ལྟ་བརྒྱུད་སོགས་ཀྱི་བླ་མ་དམ་པ་རྣམས་དང་། སྨིན་གླིང་གཏེར་ཆེན། པདྨ་རིག་འཛིན་སོགས་ཀྱི་མཚན་སྔགས་གྲངས་མང་། འོད་སྲུང་
སོགས་ཀྱི་རིང་སྲེལ་ཁ་ཤས། བུམ་པའི་སྟོད་ཟོམ་དུ་གསང་སྔགས་ཕྱི་ནང་གི་རྒྱུད་སྡེ་ཡོངས་སུ་རྫོགས་པའི་བསྙེན་སྒྲུབ་ཀྱི་སྔགས་ཀྱི་འདོད་གསོལ་དང་བཅས་པ། དྭགས་པོ་
རིན་པོ་ཆེའི་སྐུ་ཆོས། གོང་འོག་ཅི་རིགས་སུ་ཁྱོན་རིང་སྲེལ་ལྔ། གདུང་ཚྭ་སོགས་ཀྱི་གཏམས་པའི་སཱཙྪ་གྲངས་མང་། སྐུ་ཤ་ཚལ་དུམ། སྐུ་མཚལ། སྐུ་ཞབས་ཁམས་
པའི་མདུན་ས་ནས་བསྩལ་བའི་པདྨ་སཾ་བྷའི་སྐུ་བྱེ་མ་ཨ་ཀྲོང་མ། དམ་པ་གང་གི་མཚན་སྔགས་མཐིང་ཤོག་ལ་གསེར་གྱིས་བྲིས་པ་བརྒྱ་ཕྲག། མ་ཎི་དང་སིདྡྷི་ཁྲི་ཚར་ཉེ་བ། 
ཡིག་བརྒྱ་དེ་མཚུངས། སྨད་ཀྱི་ཆ་ལ་རྒྱུད་སྡེ་འོག་མ་རྣམས་དང་། མདོ་གཟུངས། ཤེར་སྙིང་སཾསྐྲྀ་ཏའི་སྐད། ཆོས་སྐྱོང་ཡོངས་རྫོགས་དང་། ནོར་ལྷའི་རིགས་ཀྱི་
སྔགས་ཁ་ཤས། སེང་ཁྲི་ཡས་མས་སུ་མཆོད་པའི་རྣམ་གྲངས་བྲིས་འབུར་གང་ལྕོགས་དང་། མཆོད་པའི་སྤྲིན་གྱི་གཟུངས་གྲངས་མང་། བཀྲ་ཤིས་ཀྱི་རིགས་དུ་མ། 

༄༅། །གནོད་སྦྱིན་ཕོ་མོ་ཚུལ་བཞིན་བསྒྲུབས་པའི་ཙཀྲ། གནོད་སྦྱིན་བང་མཛོད་དུ་གོས་ཕྲུག། ཇ་དར་གསེར་དངུལ་གཡུ་བྱུར་ཉེར་གཅིག་སོགས་སྣ་
མ་འགགས་པ། མཆོད་རྟེན་གཞན་རྣམས་ལའང་དེ་མཚུངས་ཀྱི་གཟུངས་འབུལ་བཅས་གྲུབ་པའི་བཟོ་བོ་རྣམས་ལ་དངུལ་དངོས་སྲང་བརྒྱ། ཇ་རས་རྟ་ཟོག་གོས་ཕྲུག །དར་
བཟང་གྲས་སོགས་ཡོན་སྨར་ངེས། དངུལ་སྲང་དྲུག་བརྒྱའི་གྲངས་འགྲོ་ངེས་ཀྱི་དངོས་རྫས་ཀྱི་འབུལ་བ་བཅས་གྲུབ། རྗེས་ཐོག་དེར་ལྷ་ཁང་ཀ་བཞི་མ་བཅས་བསྒྲུབས། 
དགུན་ཐོག་དེར་རྒྱ་རོང་མཆོག་སྤྲུལ་ནས་རིན་པོ་ཆེ་ཞི་བར་གཤེགས་པའི་དགོངས་རྫོགས། ཤུལ་མི་རྣམས་ཀྱི་སེམས་གསོ། བསྟན་དོན་ལ་དམིགས་པའི་སྨིན་ཁྲིད་ཞིབ་རྒྱས། 
རིག་འདུས་ལྷ་དབང་། སངས་རྒྱས་སྟོང་དབང་བཅས་ལ་ཁས་ལེན་སོགས་སྔར་རྒྱུན་ལས་ཀྱང་ཟབ་པ་བྱུང་། སྐུ་གདུང་རིན་པོ་ཆེར་རབ་གནས་ཀྱི་བཅའ་ཤོམ་དང་བསྒྲིག་
ཆས་སྔོན་དུ་འགྲོ་བས། དངོས་སྟ་ཉིན་གཉིས་ལ་ནང་སྒྲུབ་རིག་འཛིན་འདུས་པའི་ཆོ་ག་ལ་བརྟེན་ནས་དཀྱིལ་འཁོར་སྒྲུབ་མཆོད། སྦྱང་ཁྲུས་ནས་ཡོན་བདག་བསྒོ་བའི་བར་

རོལ་མོ་སོགས་ཉེར་སྤྱོད་ཕུན་སུམ་ཚོགས་པས། ཡན་ལག་གི་ངེས་པ་རྫོགས་པའི་དབྱངས་རྟ་ལ་དྲངས་ཏེ་ཆད་ལྷག་མེད་པར་གྲུབ་པའི་དགའ་སྟོན་མཐའ་རྒྱས། དགུན་ཐའི་
ཉེར་གཅིག་ལ་བླ་མ་མཆོད་ཆོག་བདག་འཇུག་གི་དབང་བཅས་དང་། ཤིང་འབྲུག་གནམ་ལོ་གསར་ཚེས་ཀྱི་ཆོ་འཕྲུལ་ཟླ་བར་འདུས་པ་བརྒྱ་དང་བཅུ་གསུམ་སྐོར་ནས་རིག་
འཛིན་འདུས་པའི་སྒྲུབ་མཆོད་གནད་སྨིན་བགྱིས་པའི་ཡོན་ཇ་མར་བྱས་ནས་དགོངས་རྫོགས་ཀྱི་བྱ་བ་རེ་ཞིག་རྫོགས་པའི་ཚུལ་གྱིས་མཇུག་བསྡུ་བ་དང་། གཞན་དུ་ན་དམ་པ་འདི་
ལྟ་བུའི་མཛད་པའང་སེམས་ཅན་མ་ཟད་ཀྱི་བར་དེ་སྲིད་དུ་རྒྱུན་མི་འཆད་པ་ཞིག་སྟེ། ༈དམ་པ་གང་ཉིད་མིའི་སྲིད་པ་འདི་བཟུང་བ་ཙམ་ནས་བྱང་ཆུབ་སེམས་གཉིས་ཀྱི་དམ་
བཅའ་ལྷུར་མཛད་དེ་ཁྱིམ་པའི་འཚོ་འཛིན་དུ་ཡོད་པའི་སྐབས་ཀྱང་མ་བྱུང་བ་ལ་སྦྱིན་གཏོང་། ཁས་ཉེན་ལ་ཚིག་དྲོན། རྟ་ཁལ་མནར་སྤྱོད་ལ་སྙིང་རྗེ་ཚུན་ལའང་དམ་པའི་
རྟགས་མཚན་གྱི་མངོན་རྟོགས་ངོམ་བཞིན་ཡོད་པ་གཞིར་བཞག། བྱ་བཏང་ཀུན་སྤང་གི་སྤྱོད་པ་ལ་ཞུགས་ཏེ་དབུས་གཙང་གི་ཕྱོགས་སུ་དབེན་རི་སྒྲུབ་ཕུག་རྣམས་སུ་སྙིང་པོའི་

༄༅། །སྒྲུབ་པ་རྩེ་གཅིག་ཏུ་མཛད་ཕྱིར་ཆས་པའི་ལམ་བར་དུ་གྲོ་རྒྱགས་རྟེན་དངུལ་ལྔ་བཅུ་མ་ཞིག་ཡོད་པ་གྲོགས་ཅིག་ཤོས་ཀྱིས་གཡོ་ཁྲམ་མཁན་གྱི་
ལག་ཏུ་ཤོར་ཞིང་བརྣག་པར་དཀེའ་བའི་ལས་ལའང་ཅི་མི་སྙམ་པའི་བཟོད་པའི་གོ་ཆ་བཙན་པོ་ཞེ་སྡང་གདུག་རྩུབ་ཀྱི་མཚོན་ཆས་ཕོག་པ་ལྟ་ཅི་བ་སྤུ་ཙམ་ཡང་གཡོ་བར་མི་འགྱུར་
བ་འདི་ལ་དཔགས་ན། དེང་སང་གི་ཆོས་པ་མི་ཚེ་སྒྲུབ་པས་བསྐྱལ་པ་རྣམས་དང་ཡེ་མི་མཚུངས། དེ་སྐབས་སུ་དུས་གསུམ་རྒྱལ་བ་ཡོངས་ཀྱི་སྤྱི་གཟུགས་རྣམ་འདྲེན་འཁོར་
ལོའི་མགོན་པོ་ཀུན་མཁྱེན་འཇིགས་མེད་གླིང་པའི་གཙོས་མཚན་ལྡན་གྱི་བླ་མ་དམ་པ་རྣམས་ལས་ཟབ་རྒྱས་ཆོས་ཀྱི་བདུད་རྩི་ནོད་པ་རྣམས་ཀྱང་ཚིག་ཙམ་དུ་མ་བཞག་པར་བསམ་
གཞིགས་ཀྱིས་ཐུགས་ཉམས་སུ་བསྟར་ཏེ་སྒོམ་སྒྲུབ་ཟབ་མོའི་རྣལ་འབྱོར་ལ་སྤྱོད་པས་ཤེས་རབ་གསུམ་གྱི་སྣང་བ་ཆེར་འབར་དེ་གྲུབ་མཐའ་སོ་སོའི་མཁས་གྲུབ་ཐམས་ཅད་
ཀྱིས་རྒོལ་བ་མེད་ཅིང་གཙུག་གི་རྒྱན་དུ་ཁུར་ཏེ་གདམས་ངག་ལ་གཅེས་སྤྲས་སུ་བགྱིད་པ་འདི་མ་གོ་བར་རྗེས་འཇུག་རྣམས་ནས་ཐོས་བསམ་ལ་སྐྱོན་དུ་བལྟས་ཏེ། སྒོམ་སྒྲུབ་ལ་

ཁུར་བཞེས་མཛད་པ་འདི་ཡང་མ་བརྟགས་པའི་སྐྱོན་ཏེ། མིག་མེད་པས་ལམ་བགྲོད་དུ་མེད་པ་འཇིག་རྟེན་རྨོངས་པ་རྣམས་ཀྱིས་ཀྱང་རྟོགས་ནུས་ཤིང་། སློབ་མ་བླུན་པོས་བླ་
མ་ཟོག་པོར་བཏང་བའི་ལོ་རྒྱུས་ལྟར་རང་གཞན་གྱི་རྒྱུད་ལ་བརྟགས་པའི་གནས་སོ། ། གཞན་ཡང་མཆིམས་ཕུ་ཡེར་པ་ཤེལ་བྲག་སོགས་དབེན་རི་དང་སྒྲུབ་གནས་རྣམས་སུ་
སྙིང་པོའི་སྒྲུབ་པ་ལྷུར་མཛད་དེ། རང་རིག་གདོད་མའི་རང་ཞལ་མངོན་དུ་གྱུར་པའི་གྲུབ་པའི་མཚན་གྱི་རྣམ་པར་རྒྱས་པའི་དགེ་མཚན་ཕྱོགས་ཀྱི་ཐ་གྲུར་ཁྱོབ་པས་ལྷར་བཅས་
འགྲོ་བའི་མཆོད་སྡོང་གཅིག་ཏུ་གྱུར། བསྡུ་བ་བཞིའི་ཕྲིན་ལས་ཀྱིས་མཐའ་ཡས་པའི་སྐྱེ་དགུ་ཀུན་ལ་ལས་རྒྱུ་འབྲས་དང་བྱང་ཆུབ་ཀྱི་སེམས་གཙོ་བོར་བཏོན་པའི་ཆོས་ཀྱི་བདུད་
རྩིས་ཡུལ་གྲུ་ངེས་པ་དང་མ་ངེས་པ་རྣམས་སུ་རྒྱ་མཚོའི་རླབས་བཞིན་ཡོལ་བ་མེད་པར་བརྩོན་པར་མཛད་པ་ནི་བསམ་པའི་ཡུལ་ལས་འདས་ཤིང་། དེ་ཡང་གཞན་ལ་འདོམས་
པ་བཞིན་དུ་རང་བཞིན་དུ་རང་ཉིད་ཀྱི་ཐུན་རེ་རེ་བཞིན་སྒྲུབ་པ་ལ་གཅིག་དུ་གཞོལ་བར་མཛད་པ་ནི་དོན་མཐུན་གྱི་སྤྱོད་པ་སྟེ་དེང་སང་རང་སྐྱོན་རྟོག་པའི་མེ་ལོང་དོར་དེ་གཞན་སྐྱོན་

༄༅། །ལྟ་བའི་མིག་སྒོ་རྣོན་པོ་ཅན་འགའ་ཞིག་གིས་བླ་མའི་བཀའ་བཞིན་བྱེད་དགོས་ཚུལ་གྱི་གཏམ་བླ་མའི་བཀའ་དང་ཁོང་ཁྲོ་བསྲེས་པའི་གདུག་རྩུབ་
འདིས་ཅི་འགྱུར་མི་ཤེས་པས་དེ་བབ་རང་ངོས་ནས་བླ་མའི་བཀའ་བཞིན་བསྒྲུབ་པ་ཐམས་ཅད་ཀྱི་ཤེས་ངོར་གསལ་བ་ཞིག་ཡོད་ན་མིག་ལྟོས་ཆེ་ཞིང་གཞན་ལ་འདོམས་པའང་
བདེན་པར་རྟོགས་ནུས་སོ། ། དེ་ཡང་དམ་པ་གང་ལ་འབུལ་ནོད་བྱུང་བའི་རིགས་ཀྱང་ཐན་ཇ་ཁག་གི་ཅིག་ཚུན་ཆད་ཀྱི་དངོས་འབུལ་ཡང་ཕྱེད་མར་བགོས་ཏེ་ཕྱེད་ཀ་ལས་མི་
བཞེས་པ་རྒྱུས་ཡོད་ཀུན་གྱི་ཤེས་ངོར་སྣང་བ་འདི་ལ་ཕྲི་བསྣན་མེད་པ་ཉིད་དེ། དེ་ལྟ་ནའང་ལོངས་སྤྱོད་ཀྱི་འབྱོར་པ་ནི་ངལ་བསོ་པོའི་བང་མཛོད་ནམ་མཁའ་མཛོད་ཀྱི་སྒོ་འཕར་
ཅིག་ཆར་ཕྱེ་བ་ལྟར་གཏོང་བའི་དངོས་པོ་མཐའ་དག་དཀོན་མཆོག་གསུམ་གྱི་ཕྱོགས་སུ་སྤོང་དག་བགྱིས་པ་ནི་ལོ་རེ་རེ་བཞིན། ཀཿདཔལརྫོགས་གསུམ་གྱི་གཙོས་བླ་མ་རྣམས་
ལ་དངུལ་སྲང་ལྔ་བཅུ་མ་བཞི་ལྡནས། སྲང་བཅུ་རེའི་མ་མཐའ་བྱས་པ་འབུལ་ལམ་དུ་བསྟབས་པ་གྲངས་ཀྱིས་མི་ཆོད་པ་དང་། དགོན་པ་ཡས་མས་རྣམས་སུ་ཡོན་འབུལ་གྱི་

དངོས་པོ་བརྗོད་ཀྱིས་མི་ལངས། གསེར་སྐུ་དང་མཆོད་རྟེན་ཀྱང་མདའ་ཚད་དང་མདའ་ཚད་ལས་ལྷག་པ་བཅུ་དྲུག་གིས་གསེར་སྐུ་སྟོང་དུ་ཉེ་བ་དང་། ཐང་སྐུ་ལའང་། 
ཐང་ཤར་བརྒྱ་ཕྲག་བརྒལ་བ་སོགས་དང་བཀའ་བསྟན་ཆ་བཅུ་བདུན། རྙིང་མ་རྒྱུད་འབུམ་ཆ་ལྔ། མཛོད་བདུན་ཆ་གསུམ། ཀློང་སྙིང་སོགས་སྐུ་ཞབས་བཀའ་འབུམ་ཡོངས་
རྫོགས་ཆ་བཞི། སྙིང་ཐིག་ཡ་བཞི་ཆ་གསུམ། གཞན་དུམ་ཡན་བརྒྱ་ཕྲག་བརྒལ་བ་སོགས་མདོར་ན་ཐོག་མཐའ་བར་གསུམ་གྱི་མཛད་པ་ཐམས་ཅད་དངོས་སམ་བརྒྱུད་ནས་
ལྟསེམས་ཅན་གྱི་དོན་འབའ་ཞིག་ལས་མེད་པའི་རྒྱུས་ཡོད་ཀུན་གྱི་མཐོང་ཆོས་སུ་གྱུར་པ་འདི་ལ་སྒྲོ་བཏགས་ཀྱི་སླད་སྤུ་ཙམ་ཡོད་མེད་བརྗོད་མི་དགོས་ཏེ། གྲུབ་མཚན་ཡང་བུམ་
པ་ཆུང་ངུ་ཞིག་གི་ཆུས་ཚོགས་པ་བརྒྱ་ཕྲག་ལྷག་བཅས་ལ་འགྱེད་མཐར་སྔ་མ་ལས་མ་ཕྲི་བ་དང་། དངོས་རྫས་དངུལ་དང་གསེར་ལས་སྲོག་ཆགས་ཀྱི་གཟུགས་བརྙན་མི་མ་
ཡིན་གྱིས་ཕུལ་པའམ་མཁའ་མཛོད་ཀྱི་བཀོད་པ་ལས་བླངས་པ་གང་ཡིན་ཆ་མི་འཚལ་བ་སྐལ་ངན་བདག་ལྟ་བུས་མཐོང་ཆོས་སུ་གྱུར་པ་འདི་ལ་དཔགས་ན་སྤྲུལ་བསྒྱུར་སྒྱུ་མའི

༄༅། ། བཀོད་པ་མིག་འཕྲུལ་ལྟ་བུ་འདི་ལ་ཡིན་མིན་གྱི་རྟོག་བཟོས་བསླད་པ་མུ་ཅོར་སྨྲ་བ་སྟེ་འདི་ཙམ་གྱིས་རྫོགས་པར་མ་གྱུར་ལ། དམ་པ་འདི་ལྟ་བུའི་
རྣམ་ཐར་བགྲང་བར་དཀའ་བ་རྒྱ་མཚོའི་མཇིང་ལྟ་བུ་ལས་གནད་དོན་ཡིད་བཞིན་གྱི་ནོར་བུ་ལས་འདོད་པ་བཞིན་སྦྱར་ཆོག་པ་དུ་མའི་བདག་ཉིད་ཅན་དེ། རྒྱུ་མཚན་དེས་ན་རྣམ་
དཔྱོད་དང་ལྡན་པ་རྣམས་ཀྱིས་འགྲོ་བའི་རྣམ་དཀར་འཕེལ་བའི་སླད་དུ་ཕྱི་ནང་གསང་གསུམ་གྱི་རྣམ་ཐར་བདག་ཅག་རེ་ལྟོས་རྣམས་ཡིད་ཀྱི་གསོས་སྨན་དུ་འགྱུར་ངེས་རེ་ད་དུང་
སྩོལ་བར་ཞུ། འདིར་སྨྲས་པ། གདོདནས་སྤོས་པའི་མཚན་མ་ངོ་བོ་ཀ་དག་དབྱིངས་སུ་ཉེ་བར་ཞི་བ་ལས། ། རང་བཞིན་མ་འགགས་ལྷུན་གྲུབ་གཞིར་བཞེངས་ཁ་སྦྱོར་ཡན་
ལག་བདུན་ལྡན་ལོངས་སྤྱོད་རྫོགས། ། གང་འདུལ་མོས་ངོར་ཐུགས་རྗེའི་རོལ་གར་སྤྲུལ་སྐུར་འཆར་བ་བསྟན་འགྲོ་ཡོངས་ཀྱི་དཔལ། ། རྒྱལ་སྲས་སེམས་དཔའི་རྣམ་རོལ་
གྲངས་མེད་གདུལ་བྱའི་སྣང་ངོར་སྣ་ཚོགས་སྟོན་དེའི་ཕྱིར། ༡ སྐུ་དངོས་གཅིག་གི་ཚུལ་ཡང་ཉི་ཚེ་བརྗོད་པའི་ཡུལ་མིན་ཡང་། ། དེང་འདིར་བདག་ཅག་རྣམས་ཀྱིས་རང་

སྐལ་བཞིན་དུ་བརྗོད་འདི་ལ། ། ཉེས་པ་གང་མཆིས་སོ་སྐྱེས་ལམ་གྱིས་བསླད་ལས་བྱུང་བས་ན། ། བརྩེ་ཆེན་རྣམས་ཀྱི་ཐུགས་རྗེའི་ཞགས་པས་ཟུངས་ལ་སྐྱབས་མཛོད་ཅིག
༢། རྒྱལ་བསྟན་ལྔ་ཕྲག་ཐ་མའི་ཕྲག་ཏུ་སྡུག་བསྔལ་དོས་དྲག་པོས། ། མནར་བའི་འགྲོ་རྣམས་ཐུགས་རྗེའི་འོད་རིས་གསར་པའི་འཇོ་སྒེག་གི། མ་རིག་མུན་སེལ་སྲིད་པའི་
གདུང་བ་སྐྱོབ་ལ་ཉི་ཟླ་བཞིན། ། གང་གི་མཛད་པ་རྨད་བྱུང་མཐའ་ཡས་འགྲོ་བའི་བླ་ན་མཐོ། ༣གང་མཚན་དཔལ་གྱི་གདུ་བུ་ས་གསུམ་འགྲོ་བའི་རྣ་ལུང་དུ། ། དཔྱང་པ་
ཉིད་ནས་ཉོན་མོངས་ཚ་གདུང་གཅིག་ཆར་འཇིལ་མཛད་པ། ། ལྔ་བདོའི་འགྲོ་ལ་རྒྱལ་བ་ལས་ཀྱང་བཀའ་དྲིན་བླ་ལྷག་ཏུ། ། ཆེ་བ་དཔལ་ལྡན་བླ་མའི་མཛད་པ་དེ་དག་སུས་མི་
དད༑ ༤ དེ་ལྟན་ཡང་ལོག་པར་ལྟ་བའི་འབྱུང་པོའི་བྱ་རྣམས་ཀྱང་། ། འགྲོ་འདྲེན་སྣང་བའི་དཔལ་གྱིས་ཤེས་རབ་མིག་བུ་རབ་ལྡོང་སྟེ། ། ངན་སྨྲས་ཧཱུྃ་སྒྲས་གཙེ་ཡང་རང་
སྲིད་དགེ་བའི་ས་བོན་ཉིད། ། སྐད་ཅིག་འཇོམས་བྱེད་ལྟ་ངན་སེར་བས་རང་རྒྱུད་མ་རུངས་བྱེད། ༥གང་གི་གསང་བ་གསུམ་གྱི་རྣམ་ཐར་ལ། ། རྗོད་བྱེད་སྙན་འཇེབས་

༄༅། ། ཚིགས་ཀྱིས་མཛེས་མིན་ཀྱང་། ། བརྗོད་བྱ་དམ་པའི་ཡོན་ཏན་སྟོན་དེའི་ཕྱིར། ། མོས་པ་ཙམ་ཡང་རྣམ་གྲོལ་ཐར་བའི་ལམ། ༦ བདག་གི་
ལྷག་པའི་བསམ་པ་རབ་བརྟན་ཀྱང་། ། ཟོལ་སྦྱོར་ལོག་སྨྲའི་རི་བོར་གནས་བཅས་པའི། ། བརྗོད་པ་རྩུབ་མོའི་ཚེར་མ་སློང་སྲིད་ན། ། མཁྱེན་སྤྱན་ཡངས་པ་རྣམས་ལ་མཐོལ་ལོ་
བཤགས། ༧འདི་ལས་བྱུང་བའི་རྣམ་དཀར་དགེ་བའི་ལས། ། སྐྲ་རྩེའི་ཟེགས་ཙམ་རྒྱལ་སྲས་ལམ་བཟང་དུ། ། འབབ་པའི་ཐུགས་བསྐྱེད་སྨོན་པའི་ཀླུང་རྒྱུན་དང་། ། ཆབས་
ཅིག་འགྲོ་བའི་ཉེར་འཚོར་རྟག་འཆར་ཤོག༨། བདག་ཅག་རྗེས་འཇུག་འགྲོ་བའི་ཚོགས་རྣམས་ཀྱང་། ། གང་ཞིག་གང་དུ་རྫོགས་སངས་རྒྱས་ཀྱི་བར། ། འབྲལ་མེད་ཆོས་
ཀྱི་བདུད་རྩིས་འཚོ་བ་དང་། ། གུས་དང་བཅས་པས་སྲི་ཞུ་ལྷུར་ལེན་ཤོག༩། ནམ་ཞིག་མངོན་རྫོགས་བྱང་ཆུབ་ལ་གཞོལ་ཚེ། ། འདུས་པ་དང་པོའི་འཁོར་དུ་དབུགས་འབྱིན་
ཅིང་། ། གསུང་གི་བདུད་རྩིའི་ཐོག་མ་རབ་བསྙེན་ནས། ། འགོག་པ་དམ་པའི་ཕ་རོལ་སོན་གྱུར་ཅིག༡་། གནས་སྐབས་ཀུན་ཏུ་དུས་ཀྱི་རྒུད་པ་སོགས། ། འགལ་རྐྱེན་

གདུག་པའི་ཚ་དབལ་བཟོད་དཀའ་བ། ། མཆོག་གསུམ་ཐུགས་རྗེའི་ཆབ་ཀྱིས་གཞིལ་བའི་མོད། ། དགའ་བདེའི་དཔལ་གྱི་ཉེ་རེག་སྦྱིན་པར་སྨོན། ༡༡ཐུབ་བསྟན་གངས་
རིའི་བ་གམ་ལ་གནས་ཤིང་། ། མང་ཐོས་རལ་བའི་ལན་བུ་གཡོ་བ་དང་། ། རྒོལ་ངན་ལག་ལྡན་མགོ་བོ་འགེམ་བྱེད་པའི། ། བསྟན་འཛིན་སྡེ་དང་བཅས་པ་རྒྱལ་གྱུར་ཅིག
༡༢། གང་གི་བཞེད་པའི་དོན་རྣམས་མ་ལུས་པ། ། གྲུབ་པའི་བདག་རྐྱེན་རྙེད་དང་བསྐུར་སྟི་ཡང་། ། འབད་མེད་འགྲུབ་པའང་ལོག་འཚོ་རབ་སྤངས་པ། ། མཐུན་པའི་ཡོན་
ཏན་མ་ལུས་ཚོགས་གྱུར་ཅིག༡༣མཐའ་ཡས་སེམས་ཅན་འཚོ་བ་གནས་མིན་དུ། ། བགྱིད་པའི་ནད་གདོན་བགེགས་ཀྱི་རིགས་གྱུར་ཀྱང་། ། མིང་ཙམ་ཉིད་ལས་དངོས་
པོའི་མཐའ་བཀག་པ། ། ནམ་མཁའི་པད་མོ་ཉིད་ཀྱི་རྗེས་འགྲོར་སྨོན། ༡༤གང་ཞིག་གང་གི་དཔལ་ལ་མི་བཟོད་པས། ། ཕྲག་པ་དོག་པོར་བགྱིད་པའི་ཁྲོ་འཁྲུགས་ཀྱིས། ། 
མཚོན་ཆ་གདུག་པའི་དབལ་གྱིས་འགུམ་བྱེད་པའི། ། ལྷ་མིན་སེམས་དེ་ཞི་ཞིང་མཐུན་གྱུར་ཅིག༡༥། འབྱུང་བ་སྒང་གཤོང་སད་སེར་ཐན་པ་སོགས། ལོ་ཕྱུགས་མ་རུངས་

༄༅། །བགྱིད་པའི་རིགས་རྣམས་ཀྱིས། ། འགྲོ་བའི་ཤེད་སྟོབས་ཉམས་པར་བྱེད་པ་ཡི། ། མུ་གེའི་སྐལ་པ་ངན་པ་ཞི་གྱུར་ཅིག༡༦། ཕ་རོལ་རྒོལ་
བའི་ཚོགས་ལས་ཕམ་མ་ཐག། སྨོན་ལམ་ལོག་པའི་མཚམས་སྦྱོར་གྱིས་འཕངས་པའི། ། ལོག་སྨོན་དུས་སུ་སྨིན་པའི་སྡིག་ཅན་རྣམས། ། འཚོངས་པ་ལྔ་ལྡན་ཐབས་ཀྱིས་
སྒྲོལ་བར་སྨོན། ༡༧རྒྱལ་བསྟན་པད་ཚལ་རྒྱས་པའི་དཔལ་ལ་རང་དབང་སྒྱུར་བྱེད་བདུན་གྱི་བདུན་པ་ཅན། ། ཉེས་ཚོགས་དུ་མའི་གདུང་ལས་རྣམ་གྲོལ་ཐུགས་ཀྱི་བཞེད་དོན་
འབད་མེད་ལྷན་གྲུབ་ཏུ། ། འབྱུང་མཐུས་སྐྱེ་དགུའི་འགལ་རྐྱེན་མོ་གཤམ་བུ་ཡོ་རྗེས་སོང་ནས། ། མཐུན་རྐྱེན་ལེགས་ཚོགས་དབྱར་མཚོ་བཞིན་དུ་རྒྱས་པའི་ཕུན་ཚོགས་དཔལ་
ལ་རེག་གྱུར་ཅིག༡༨། བདག་ཀྱང་དེང་ནས་སྐྱེ་བའི་ཕྲེང་བ་ཀུན། ། དཔལ་ལྡན་སྐུ་བཞིའི་དབང་ཕྱུག་བླ་མ་དེས། ། དགྱེས་བཞིན་རྗེས་སུ་བཟུང་ནས་ལེགས་གསུངས་
པའི༑ ཟབ་རྒྱས་ཆོས་ཀྱི་བདུད་རྩིས་འཚོ་བར་ཤོག༡༩། ཅེས་པ་འདི་ཡང་བཀའ་དྲིན་གསུམ་ལྡན་གྱི་རྡོ་རྗེ་འཛིན་པ་གང་གི་གསང་བ་གསུམ་གྱི་རྣམ་ཐར་རྡོ་རྗེའི་ལུང་གིས་

བསྩལ་བ་མཐའ་དག་དྲན་དབང་རྣམས་ཀྱིས་སྙན་ངག་དམ་པའི་ལམ་ལ་དྲངས་ཏེ་ཡི་གེར་བཀོད་པར་མཛད་པ་ལ། དམ་པ་གང་གི་ཞལ་ཞིང་ཁམས་ལ་གཟིགས་རྟིང་རྣམ་ཐར་
གྱི་མཇུག་བསྡུ་རྩོམ་བའི་གསུང་འཕྲོས་ཀུན་ནས་དུ་མ་གསུངས་ཀྱང་བདག་གི་འོས་མིན་པར་མཐོང་སྟེ་རེ་ཞིག་ལུས་ཐོག་ལུགས་གཉིས་མཁྱེན་དཔྱོད་ཤིན་ཏུ་ཡངས་ཤིང་ཁྱད་པར་
ཨོ་ཌི་ཡ་ནའི་སློབ་དཔོན་ཆེན་པོ་རྗེས་སུ་བཟུང་བའི་མངོན་རྟོགས་རྣམ་པར་བཀྲ་བ་དགེ་རྩེ་མཐུ་སྟོབས་མགོན་པོས་ནན་ཆག་ཀྱིས་བསྐུལ་བའི་གསུང་ལྡོག་མ་སྤོབ་པ་དང༌། 
ཉེར་ཆར་འདི་ཀའི་བླ་མ་བསོད་ནམས་དཔལ་དགེ་དང་གཉེར་བསྟན་འཛིན་གཉིས་ནས་ཀྱང་བྲི་གཞིའི་རྐྱེན་དང་བཅས་བསྐུལ་འདེབས་བྱུང་བ་ལ་བརྟེན་ཟླ་རྒྱལ་དགོན་པའི་གྲྭ་སློབ་
ཡོངས་ཀྱི་ཐ་ཤལ་སྙོམ་ཆུང་བས་སྤྱི་བརྟོལ་བསྐྱེད་དེ་གྲལ་ཚེས་དགེ་བར་གྲུབ་པར་བགྱིས་པ་ཛ་ཡནྟུ། ། ། ། 
